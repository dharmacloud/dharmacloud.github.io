jsonp(1,{"name":"dc_sanskrit","start":0},`^bk#bhaisajya<heading=Sansrkit>【Bhaiṣajya-guru-vaiḍūrya-prabha-rāja-sūtram】^ck0【prolog】
^ck1
evaṃ mayā śrutam 
ekasmin samaye bhagavān jana-pada-caryāṃ caramāṇo ’nu-pūrveṇa, 
yena vaiśālīṃ mahā-nagarīṃ tenânu-prâpto ’bhūt
tatra khalu bhagavān vaiśālyāṃ viharati sma. 
vādya-svara-vṛkṣa-mūle mahatā bhikṣu-saṃghena sārdham, 
aṣṭabhir bikṣu-sahasraiḥ ṣaṭ-triṃśadbhiś ca bodhisattva-sahasraiḥ sārdhaṃ, 
rājâmātya-brāhmaṇa-gṛha-pati-saṃhatyā devanāga-yakṣa-gandharvâsura-garuḍa-kinnara-mahôraga-manuṣyâmanuṣyaparṣadā ca pari-vṛtaḥ puras-kṛto, dharmaṃ deśayati sma |
^ck2
atha khalu mañju-śrīr dharma-rāja-putro buddhânubhāvenôtthāyâsanād,
ekâṃsam ut-tarâsaṅgaṃ kṛtvā, dakṣiṇaṃ jānu-maṇḍalaṃ pṛthivyāṃ pratiṣṭhāpya, yena bhagavāṃs tenâñjaliṃ pra-ṇam-ya, bhagavantam etad avocat -
deśayatu bhagavaṃs teṣāṃ tathāgatānāṃ nāmāni, teṣāṃ pūrva-pra-ṇi-dhāna-vi5 stara-vi-bhaṅgam | 
vayaṃ śrutvā, sarva-karmâvaraṇāni vi-śodhayema, 
paścime kāle, paścime samaye, sad-dharma-pratirūpake vartamāne sattvānām anugraham upâdā-ya |
^ck3
atha bhagavān mañjuśriye kumārabhūtāya sādhukāramadāt-sādhu sādhu mañjuśrī, 
mahākāruṇikastvaṃ mañjuśrīḥ | 
tvamaprameyāṃ karuṇāṃ janayitvā samādhesase (?) nānākarmāvaraṇenāvṛtānāṃ sattvānāmarthāya hitāya sukhāya devamanuṣyāṇāṃ ca hitārthāya | 
tena hi tvaṃ mañjuśrīḥ śṛṇu, sādhu ca suṣṭhu ca manasi kuru,
evaṃ bhagavan, iti mañju-śrīḥ kumāra-bhūto bhagavataḥ praty-a-śrau-ṣī-t |
^ck4
bhagavāṃs tasyaitad avocat –
asti mañju-śrīḥ pūrvasmin dig-bhāge, ito buddha-kṣetrād, 
daśa-gaṅgānadī-vālukā-samāni buddha-kṣetrāṇy ati-kram-ya, 
vaiḍūrya-nirbhāsā nāma loka-dhātuḥ | 
tatra bhaiṣajya-guru-vaiḍūrya-prabho nāma tathāgato ’rhansamyak-saṃ-buddho viharati, 
vidyā-caraṇa-saṃ-pannaḥ su-gato loka-vid an-uttaraḥ puruṣa-damya-sārathiś ca 
śāstā devānāṃ manuṣyāṇāṃ ca buddho bhagavān|
^ck5
tasya khalu punar mañju-śrīḥ bhagavato bhaiṣajya-guru-vaiḍūryaprabhasya tathāgatasya pūrvaṃ bodhisattva-cārikāṃ carata imāni dvā-daśa mahā-pra-ṇi-dhānāny abhūvan | 
katamāni dvā-daśa mahā-pra-ṇi-dhānāni?
^ck6
prathamaṃ tasya mahā-pra-ṇi-dhānam abhūt - yadâham an-ā-gate ’dhvani
an-ut-tarāṃ samyak-saṃ-bodhim abhi-saṃ-budhyeyam, tadā mama śarīra prabhayā a-pra-meyâ-saṃ-khyeyâ-pari-māṇā loka-dhātavo bhrājeraṃs tapyeran viroceran | 
yathā câhaṃ dvā-triṃśadbhir mahā-puruṣa-lakṣaṇaiḥ sam-anv-āgataḥ, 
aśītibhiś cânu-vyañjanair alaṃ-kṛta-dehaḥ, tathaiva sarva-sattvā bhaveyuḥ ||
^ck7
(dvitīyaṃ tasya mahā-pra-ṇi-dhānam abhūt - yadâham an-ā-gate ’dhvani
an-ut-tarāṃ samyak-saṃ-bodhim abhi-saṃ-budhyeyam, 
tadā bodhi-prâptasya ca me kāyaḥ an-argha-vaiḍūrya-maṇir iva antar-bahir aty-anta-pari-śuddho vimala-prabhā-saṃ-pannaḥ syāt | 
vipula-kāyas tad-upamena śriyā tejasā ca pratyupa-sthitaḥ syāt |
 tasyâṃśu-jālāni ravi-śaśi-karān ati-krāmeyuḥ. te ca ye ke-cit sattvā loka-dhātau jātāś ca, 
ye câpi puruṣāḥ, te tamisrāyāṃ ratrāv andha-kāre nānā-diśaṃ gaccheyuḥ | 
sarva-dikṣu mama ābhayā spṛṣṭāḥ kuśalāni ca) karmāṇi  kurvīran ||
^ck8
tṛtīyaṃ tasya mahā-pra-ṇi-dhānam abhūt - (Vaidya 166) yadâham an-āgate ’dhvani 
an-ut-tarāṃ samyak-saṃ-bodhim abhi-saṃ-budhyeyam, 
tadā bodhi-prâptasya ca me ye sattvā a-pra-meya-prajñôpāya-balâdhānenâ-parimāṇasya sattva-dhātor a-kṣayāyôpa-bhogāya pari-bhogāya syuḥ | kasya-ci(t)
sattvasya kena-cid vaikalyaṃ na syāt ||
^ck9
caturthaṃ tasya mahā-pra-ṇi-dhānam abhūt - yadâham an-ā-gate ’dhvani
an-ut-tarāṃ samyak-saṃ-bodhim abhi-saṃ-budhyeyam,
 tadā bodhiprâpto ’haṃ ye ku-mārga-prati-pannāḥ sattvāḥ śrāvaka-mārga-prati-pannāḥ
praty-eka-buddha-mārga-prati-pannāś ca, te sattvā an-ut-tare bodhi-mārge mahā-yāne ni-yojayeran ||
^ck10
pañcamaṃ tasya mahā-pra-ṇi-dhānam abhūt - yadâham an-ā-gate ’dhvani
an-ut-tarāṃ samyak-saṃ-bodhim abhi-saṃ-budhyeyam, 
tadā bodhi-prâptasya ca me ye sattvā mama śāsane brahma-caryaṃ careyuḥ, 
te sarve a-khaṇḍa-śīlāḥsyuḥ su-saṃ-vṛtāḥ | 
mā ca kasya-ci(t) śīla-vi-pannasya, mama nāmadheyaṃ śrutvā, kva-cid dur-gati-gamanaṃ syāt ||
^ck11
ṣaṣṭhaṃ tasya mahā-pra-ṇi-dhānam abhūt - yadâham an-ā-gate ’dhvani 
anut-tarāṃ samyak-saṃ-bodhim abhi-saṃ-budhyeyam, 
tadā bodhi-prâptasya ca me ye sattvā hīna-kāyā vi-kalêdriyā dur-varṇā jaḍaiḍa-mūkā laṃgāḥ kubjāḥ śvitrāḥ kuṇḍā andhā badhirā un-mattā, 
ye cânye śarīra-stha-vyādhayaḥ, te mama nāmadheyaṃ śrutvā, sarve sa-kalêndriyāḥ su-pari-pūrṇa-gātrā bhaveyuḥ ||
^ck12
saptamaṃ tasya mahā-pra-ṇi-dhānam abhūt - yadâham an-ā-gate ’dhvani
an-ut-tarāṃ samyak-saṃ-bodhim abhi-saṃ-budhyeyam, 
tadā bodhi-prâptasya ca me ye nānā-vyādhi-pari-pīḍitāḥ sattvā a-trāṇā a-śaraṇā bhaiṣajyôpa-karaṇavi-rahitā a-nāthā daridrā duḥkhitāḥ, 
sace(t) teṣāṃ mama nāmadheyaṃ karṇa puṭe ni-patet, 
teṣāṃ sarva-vyādhayaḥ pra-śameyuḥ, nī-rogāś ca nir-upa-dravāś ca, 
te syur yāva(t) bodhi-pary-avasānam ||
^ck13
aṣṭamaṃ tasya mahā-pra-ṇi-dhānam abhūt - yadâham an-ā-gate ’dhvani
an-ut-tarāṃ samyak-saṃ-bodhim abhi-saṃ-budhyeyam, 
tadā yaḥ kaś-cin mātṛgrāmo nānā-strī-doṣa-śataiḥ saṃ-kliṣṭaṃ strī-bhāvaṃ vi-ju-gupsitaṃ mātṛgrāma-yoniṃ ca pari-moktu-kāmo, 
mama nāmadheyaṃ dhārayet, tasya mātṛ grāmasya na strī-bhāvo bhavet yāva(t) bodhi-pary-avasānam ||
^ck14
navamaṃ tasya mahā-pra-ṇi-dhānam abhūt - yadâham an-ā-gate ’dhvani
an-ut-tarāṃ samyak-saṃ-bodhim abhi-saṃ-budhyeyam,
 tadā bodhi prâpto ’haṃ sarva-sattvān māra-pāśa-bandhana-baddhān nānā-dṛṣṭi-gahanasaṃkaṭa-prâptān, 
sarva-māra-pāśa-dṛṣṭi-gatibhyo vi-ni-vartya, samyag-dṛṣṭau ni-yojyânu-pūrveṇa bodhisattva-cārikāṃ saṃ-darśayeyam ||
^ck15
daśamaṃ tasya mahā-pra-ṇi-dhānam abhūt - yadâham an-ā-gate ’dhvani
an-ut-tarāṃ samyak-saṃ-bodhim abhi-saṃ-budhyeyam, tadā bodhi-prâptasya
ca me ye ke-cit sattvā rājâdhi-bhaya-bhītāḥ, ye vā bandhana-baddhâva-ruddhāḥ vadhârhā an-eka-māyābhir upa-drutā vi-mānitāś ca kāyika-vācika-caitasikaduḥkhair abhy-ā-hatāḥ, 
te mama nāmadheyasya śravaṇena madīyena puṇyânu bhāvena ca sarva-bhayôpa-dravebhyaḥ pari-mucyeran ||
^ck16
ekā-daśamaṃ tasya mahā-pra-ṇi-dhānam abhūt - yadâham an-āgate ’dhvani 
an-ut-tarāṃ samyak-saṃ-bodhim abhi-saṃ-budhyeyam, 
tadā bodhi-prâptasya ca me ye sattvāḥ kṣudhâgninā pra-jvalitāḥ, āhāra-pāna-paryêṣṭy-abhi-yuktāḥ, tan-nidānaṃ, pāpaṃ kurvanti, 
sace(t) te mama nāmadheyaṃ  dhārayeyuḥ, 
ahaṃ teṣāṃ varṇa-gandha-rasôpêtena āhāreṇa śarīraṃ saṃtarpayeyam[, paścā dharma-rasenâty-anta-sukhe prati-ṣṭhāpayeyam].
^ck17
dvā-daśamaṃ tasya mahā-pra-ṇi-dhānam abhūt - yadâham an-āgate ’dhvani 
an-ut-tarāṃ samyak-saṃ-bodhim abhi-saṃ-budhyeyam, 
tadā bodhi-prâptasya ca me ye ke-cit sattvā vasana-vi-rahitā daridrāḥ śītôṣṇa-daṃśamaśakair upa-drutā rātriṃ divaṃ duḥkham anu-bhavanti, sace(t) te mama
nāmadheyeṃ dhārayeyuḥ, ahaṃ teṣāṃ ca vastra-pari-bhogam upa-saṃ15 hareyam, nānā-raṅgai raktāṃś ca kāmān upa-nāmayeyam,
(Vaidya 167) vi-vidhaiś ca ratnâbharaṇa-gandha-mālya-vilepana-vādya-tūrya-tāḍāvacaraiḥ sarvasattvānāṃ sarvâbhi-prāyān pari-pūrayeyam ||
^ck18
imāni dvā-daśa mahā-pra-ṇi-dhānāni mañju-śrīḥ bhagavān bhaiṣajyaguru-vaiḍūrya-prabhas tathāgato ’rhan samyak-saṃ-buddhaḥ pūrvaṃ bodhicārikāṃ caran kṛtavān ||
^ck19
tasya khalu punar mañju-śrīḥ bhagavato bhaiṣajya-guru-vaiḍūryaprabhasya tathāgatasya yat pra-ṇi-dhānaṃ, yac ca buddha-kṣetra-guṇa-vyūhaṃ, 
tan na śakyaṃ kalpena vā kalpâva-śeṣeṇa vā kṣapayitum | 
^ck20
su-vi-śuddhaṃ tad buddha-kṣetraṃ vy-apa-gata-śilā-śarkara-kaṭhalyam apa-gata-kāma-doṣam apa-gatâpāya-duḥkha-śabdam apa-gata-mātṛ-grāmam | 
vaiḍūrya-mayī ca sāmahā-pṛthivī, kuḍya-prākāra-prāsāda-toraṇa-gavākṣa-jāla-niryūha-sapta-ratnamayī. 
yadṛśī sukhāvatī loka-dhātus, tādṛśā [sā vaiḍūrya-nir-bhāsā lokadhātuḥ] |
^ck21
tatra vaiḍūrya-nir-bhāsāyāṃ loka-dhātau, dvau bodhisattvau mahāsattvau,
teṣām a-pra-meyāṇām a-saṃ-khyeyānāṃ bodhisattvānāṃ mahāsattvānāṃ pra mukhau.
ekakaḥ sūrya-vairocano nāma, dvitīyaś candra-vairocanaḥ, 
yau tasya bhagavato bhaiṣajya-guru-vaiḍūrya-prabhasya tathāgatasya sad-dharma-kośaṃ dhārayataḥ |
^ck22
tasmāt tarhi mañju-śrīḥ śrāddhena kula-putreṇa vā kula-duhitrā vā, 
tatra buddha-kṣetrôpa-pattaye pra-ṇi-dhānaṃ karaṇīyam ||
^ck23
punar aparaṃ bhagavān mañju-śriyaṃ kumāra-bhūtam ā-mantrayate sma- 
santi mañju-śrīḥ pṛthag-janāḥ sattvāḥ, ye na jānanti kuśalâ-kuśalaṃ karma | 
te lobhâbhi-bhūtā a-jānanto dānaṃ dānasya ca mahā-vi-pākam,
bālâgra-mūrkhāḥ śraddhêndriya-vi-kalā dhana-saṃ-caya-rakṣaṇâbhi-yuktāḥ | 
na ca dāna-saṃ-vi bhāge teṣāṃ cittaṃ krāmate | 
dāna-kāle upa-sthite, sva-śarīra-maṃsa-cchedane iva vā manaso (duḥkhaṃ) bhavati | 
an-eke ca sattvāḥ, ye svayam eva na paribhuñjanti, 
prāg eva mātā-pitṛ-bhāryā-duhitṝṇāṃ dāsyanti, prāg eva dāsa-dāsīkarma-karāṇām, prāg evânyeṣāṃ yācakānām, 
te tādṛśāḥ sattvā itaś cyutvā, prêta-loke upa-patsyante tiryag-yonau vā |
^ck24
yaiḥ pūrvaṃ manuṣya-bhūtaiḥ śrutaṃ bhaviṣyati tasya bhagavato bhaiṣajya-guru-vaiḍūrya-prabhasya tathāgatasya nāmadheyam, 
tatra teṣāṃ yama-loka-sthitānāṃ tiryag-yoni-sthitānāṃ vā tasya tathāgatasya nāma saṃmukhī-bhaviṣyati | 
saha smaraṇa-mātreṇa ataś cyutvā, punar api manuṣya-loke upa-patsyante, jāti-smarāś ca bhaviṣyanti | 
te te dur-gati-bhaya-bhītā na bhūyaḥ kāma-guṇebhir arthikā bhaviṣyanti, 
dānâbhi-ratāś ca bhaviṣyanti dānasya ca varṇa-vādinaḥ | 
sarvam api pari-tyāgenânu-pūrveṇa kara-caraṇa-śīrṣa-nayanaṃ ca māṃsa-śoṇitaṃ (ca) yācakānām anu-pra-dāsyanti, 
prāg eva anyaṃ dhanaskandham ||
^ck25
punar aparaṃ mañju-śrīḥ santi sattvāḥ, ye tathāgatān ud-diś-ya śikṣā padāni dhārayanti,
 te śīla-vi-pattim ā-padyante, dṛṣṭi-vi-pattim ā-cāra-vi-pattiṃ vā kadā-cid ā-padyante | 
śīla-vi-pannā ye punaḥ śīlavanto bhavanti, śīlaṃ rakṣanti,
 na punar bahu-śrutaṃ pary-êṣyanti, 
na ca tathāgata-bhāṣitānāṃ sūtrântānāṃ gambhīram artham ā-jānanti | 
ye ca punar buhu-śrutāḥ, te ’dhimānikā bhaviṣyanti māna-stabdhāḥ, 
pareṣāṃ [dviṣṭā] sad-dharmam ava manyante prati-kṣipanti | 
māra-pakṣikās te tādṛśā moha-puruṣāḥ svayaṃ kumārga-prati-pannāḥ | 
anyāni cânekāni sattva-koṭi-niyuta-śata-sahasrāṇi mahāprapāte pra-pātayanti | 
teṣām evaṃ-rūpāṇāṃ sattvānāṃ bhūyiṣṭhena narakavāsa-gatir bhaviṣyati |
^ck26
tatra (Vaidya 168) yais tasya bhagavato bhaiṣajya-guru-vaiḍūrya-prabhasya tathāgatasya nāmadheyaṃ śrutaṃ bhaviṣyanti, 
teṣāṃ tatra narake sthitānāṃ buddhânubhāvena tasya tathāgatasya nāmadheyam ā-mukhī-bhaviṣyati | 
te tataḥ cyutvā, punar api manuṣya-loke upa-patsyante samyag-dṛṣṭi-saṃ-pannā vīryavantaḥ kalyāṇâśayāḥ | 
te gṛhān ut-sṛj-ya, tathāgata-śāsane pra-vraj-itvânupūrveṇa bodhisattva-cārikāṃ pari-pūrayiṣyanti ||
^ck27
punar aparaṃ mañju-śrīḥ santi sattvāḥ, ye ātmano varṇaṃ bhāṣante,matsariṇaḥ pareṣām a-varṇam uc-cārayanti | 
ātmôtkarṣaka-para-paṃsakāḥ sattvāḥ  try-apāyeṣu bahūni varṣa-sahasrāṇi duḥkham anu-bhaviṣyanti | 
te an-eka-varṣa-sahasrāṇām atyayena tataś cyutvā,
gavâśvôṣṭra-gardabhâdiṣu tiryag-yoniṣu upa-padyante | 
kaśā-daṇḍa-pra-hāreṇa tāḍitāḥ kṣut-tarṣa-pīḍita-śarīrā mahāntaṃ bhāraṃ vahamānā mārgaṃ gacchanti| 
yadi kadā-cit manuṣya-janma-prati-lābhaṃ prati-lapsyante, 
te nitya-kālaṃ nīca-kuleṣu upa-patsyante, dāsatve ca para-vaśa-gatā bhaviṣyanti |
^ck28
yaiḥ pūrvaṃ manuṣya-bhūtais tasya bhagavato bhaiṣajya-guru-vaiḍūryaprabhasya tathāgatasya nāmadheyaṃ śrutaṃ bhaviṣyati, 
te tena kuśala-mūlena sarva-duḥkhebhyaḥ pari-mokṣyante, 
tīkṣṇêndriyāś ca bhaviṣyanti paṇḍitā vyaktā meghāvinaś ca | 
kuśala-mūla-pary-eṣaṇâbhi-yuktā, nityaṃ ca kalyāṇa mitra-sam-ava-dhānaṃ lapsyante,
 māra-pāśam uc-chidya a-vidyâṇḍa-kośaṃ bhindanti, kleśa-nadīm uc-choṣayanti, 
jāti-jarā-vyādhi-maraṇa-bhaya-śokaparideva-duḥkha-daurmanasyôpâyāsebhyaḥ pari-mucyanti ||
^ck29
punar aparaṃ mañju-śrīḥ santi sattvāḥ, 
ye paiśunyâbhi-ratāḥ sattvānāṃ paras-paraṃ kalaha-vi-graha-vi-vādān kārāpayanti | 
te paras-paraṃ vi-grahacittāḥ sattvā nānā-vidham a-kuśalam abhi-saṃs-kurvanti kāyena vācā manasā,
anyônyam a-hita-kāmā nityaṃ paras-param an-arthāya parā-krāmanti | 
te ca vana-devatām ā-vāhayanti vṛkṣa-devatāṃ giri-devatāṃ ca | 
śmaśāneṣu pṛthakpṛthag bhūtān ā-vāhayanti | 
tiryag-yoni-gatāṃś ca prāṇino jīvitād vy-avaropayanti | 
māṃsa-rudhira-bhakṣān yakṣa-rākṣasān pūjayanti | 
tasya śatror nāma vā śarīra-pratimāṃ vā kṛtvā, tatra ghora-vidyāṃ sādhayanti, 
kākhorda-vetālânupra-yogeṇa jīvitântarāyaṃ vā śarīra-vi-nāśaṃ vā kartu-kāmāḥ |
^ck30
yaiḥ punas tasya bhagavato bhaiṣajya-guru-vaiḍūrya-prabhasya tathāgatasya nāmadheyaṃ śrutaṃ bhaviṣyati, 
teṣāṃ na śakyaṃ kena-cid antarāyaṃ kartum | 
sarve ca te paras-paraṃ maitra-cittā hita-cittā a-vy-ā-pannacittāś ca vi-haranti, 
svaka-svakena pari-graheṇa saṃ-tuṣṭāḥ ||
^ck31
punar aparaṃ mañju-śrīḥ etāś catasraḥ parṣado bhikṣu-bhikṣuṇyupāsakôpāsikāḥ, 
ye cânye śrāddhāḥ kula-putrā vā kula-duhitaro vā âryâṣṭâṅgaiḥ sam-anv-ā-gatā upa-vāsam upa-vasanti, 
eka-vārṣikaṃ vā trai-māsikaṃ vā śikṣāpadaṃ dhārayiṣyanti, 
yeṣām evaṃ pra-ṇi-dhānam evam abhi-prāyam - anenavayaṃ kuśala-mūlena paścimāyāṃ diśi sukhāvatyāṃ loka-dhātau upa-padyema,yatrâmitāyus tathāgataḥ |
^ck32
yaiḥ punas tasya bhagavato bhaiṣajya-guru-vaiḍūrya-prabhasya tathāgatasya nāmadheyaṃ śrutaṃ bhaviṣyati, 
teṣāṃ maraṇa-kāla-samaye aṣṭau bodhisattvā ṛddhyâ-gatā [mārgam] upa-darśayanti, 
te tatra nānā-raṅgeṣupadmeṣûpa-pādukāḥ prādur bhaviṣyanti |
^ck33
ke-cid punar deva-loke upa-padyante | 
teṣāṃ tatrôpa-pannānāṃ, pūrvakaṃ (Vaidya 169) kuśala-mūlaṃ na kṣīyate, 
na ca dur-gati-gamanaṃ bhaviṣyati |
^ck34
te tataś cyutvā, iha manuṣya-loke upa-patsyante | 
rājāno bhaviṣyanti catur dvīpêśvarāś cakra-vartinaḥ | 
te an-ekāni sattva-koṭī-niyuta-śata-sahasrāṇi daśasu kuśaleṣu karma-patheṣu prati-ṣṭhāpayiṣyanti |
^ck35
apare punaḥ kṣatriya-mahā-śāla-kuleṣu brāhmaṇa-mahā-śāla-kuleṣu gṛha pati-mahā-śāla-kuleṣu pra-bhūta-dhana-dhānya-kośa-koṣṭhâgāra-sam-ṛddheṣu ca kuleṣu upa-patsyante | 
te rūpa-saṃ-pannāś ca bhaviṣyanti. aiśvarya-saṃpannāś ca bhaviṣyanti, pari-vāra-saṃ-pannāś ca [śūrāś ca vīrāś ca mahā-nagnabala-vega-dhāriṇāś ca] bhaviṣyanti |
^ck36
yaś ca mātṛ-grāmaḥ tasya bhagavato bhaiṣajya-guru-vaiḍūrya-prabhasya tathāgatasya nāmadheyaṃ śrutvā, ca ud-grahīṣyati, tasya sa eva paścimaḥ strībhāvaḥ prati-kāṅkṣitavyaḥ ||
^ck37
atha khalu mañju-śrīḥ kumāra-bhūto bhagavantam etad avocat - 
ahaṃ bhagavan paścime kāle, paścime samaye, teṣāṃ śrāddhānāṃ kula-putrāṇāṃ kula-duhitṝṇāṃ ca, 
tasya bhagavato bhaiṣajya-guru-vaiḍūrya-prabhasya tathāgatasya nāmadheyaṃ nānôpāyaiḥ śrāvayiṣyāmi. 
anta-śaḥ svapnântaram api buddha-nāmakaṃ karṇa-puṭeṣu upa-saṃ-hārayiṣyāmi |
^ck38
ya idaṃ sūtra-ratnaṃ dhārayiṣyanti vācayiṣyanti deśayiṣyanti paryavâpsyanti, 
parebhyo vi-stareṇa saṃ-pra-kāśayiṣyanti, likhiṣyanti likhāpayiṣyanti, pustaka-gataṃ vā kṛtvā, 
sat-kariṣyanti nānā-puṣpa-dhūpa gandha-mālya-vi-lepana-chatra-dhvaja-patākābhiḥ, 
tat pañca-raṅgika-vastraiḥ pari-veṣṭ-ya, śucau pra-deśe sthāpayitavyam | 
yatraiva idaṃ sūtrântaṃ sthāpitaṃ bhavati, tatra catvāro mahā-rājānaḥ sa-pari-vārāḥ, anyāni ca an-ekāni ca deva-koṭini-yuta-śata-sahasrāṇi upa-saṃ-kramiṣyanti |
yatrêdaṃ sūtraṃ pra-cariṣyati | ye ca bhagavan idaṃ sūtra-ratnaṃ prakāśayiṣyanti | 
tasya bhagavato bhaiṣajya-guru-vaiḍūrya-prabhasya tathāgatasya pūrva-pra-ṇi-dhāna-vi-śeṣa-vi-stara-vi-bhāgaṃ ca tasya tathāgatasya nāmadheyaṃ dhārayiṣyanti, teṣāṃ nâ-kāla-maraṇaṃ bhaviṣyati.
na teṣāṃ kena-cit śakyam ojo ’pa-hartum, 
hṛtaṃ vā ojaḥ punar api pratisaṃ-harati |
^ck39
bhagavān āha - etam etad, mañju-śrīḥ, evam etat, yathā vadasi | 
yaś ca mañju-śrīḥ śrāddhaḥ kula-putro vā kula-duhitā vā tasya tathāgatasya pūjāṃ kartu-kāmaḥ, 
tena tasya tathāgatasya pratimā kārāpayitavyā, 
sapta rātriṃ-divam āryâṣṭâṅga-sam-anv-ā-gatam upa-vāsam upa-vasitavyam | 
śucinā śucim āhāraṃ kṛtvā, śucau pra-deśe nānā-puṣpāṇi saṃ-stār-ya, nānā-gandha-pradhūpite nānā-vastra-cchatra-dhvaja-patākā-sam-alaṃ-kṛte tasmin pṛthivī-pra deśe su-snā-ta-gātreṇa śuci-vi-mala-vasana-dhāriṇā,
nir-mala-cittena a-kaluṣa-cittena a-vyāpāda-cittena sarva-sattveṣu maitracittena (upêkṣā-cittena) sarva-sattvānām antike sama-cittena bhavitavyam |
nānā-tūrya-saṃ-gīti-pra-vāditena sā tathāgata-pratimā pra-dakṣiṇī kartavyā.
tasya tathāgatasya pūrṇa-pra-ṇi-dhānāni manasi-kartavyāni | idaṃ sūtraṃ pra-vartayitavyam |
^ck40
yaṃ cetayati, yaṃ prârthayati, taṃ sarvâbhi-prâyaṃ pari-pūrayati | 
yadi dirgham āyuḥ kāmayate, dirghâyuṣko bhavati | 
yadi bhogaṃ prârthayate, bhogasam-ṛddho bhavati | 
yadi aiśvaryam abhi-prârthayate, tad alpa-kṛcchreṇaprâpnoti | 
yadi putrâbhi-lāṣī bhavati, putraṃ prati-labhate |
^ck41
ye iha pāpakaṃ svapnaṃ paśyanti, yatra vāyasaḥ sthito bhavati. durnimittaṃ vā [paśyanti],
yatra a-maṅgala-śataṃ vā sthitaṃ bhavati, 
tais tasya bhagavato bhaiṣajya-guru-vaiḍūrya-prabhasya tathāgatasya pūjā kartavyā |
sarva-duḥ-svapna-dur-nimittâ-māṅgalyāś ca bhāvāḥ pra-śamiṣyanti |
^ck42
(Vaidya 170) yeṣām agny-udaka-viṣa-śastra-pra-pāta-caṇḍa-hasti-siṃha vyāghra-ṛkṣa-tarakṣu-dvīpikâśīviṣa-vṛścika-śatapada-daṃśa-maśakâdi-bhayaṃ
bhavati, tais tasya tathāgatasya pūjā kartavyā | 
te sarva-bhayebhyaḥ parimokṣyante |
^ck43
yeṣāṃ [para-cakra-bhayaṃ] cora-bhayaṃ taskara-bhayam, 
tais tasya tathāgatasya pūjā kartavyā ||
^ck44


^ck45





^ck46
punar aparaṃ mañju-śrīḥ ye śrāddhāḥ kula-putrā va kula-duhitaro vā, 
ye yāvaj-jīvaṃ tri-śaraṇam upa-gṛhṇanti, an-anya-devatāś ca bhavanti, 
ye pañca śikṣā-padāni dhārayanti, [ye daśa śikṣā-padāni dhārayanti,] 
ye ca bodhisattvasaṃ-varaṃ catur-vara-śikṣā-pada-śataṃ dhārayanti,
ye punar api niṣ-krānta gṛha-vāsā bhikṣavaḥ, pañcāśad-adhike dve śikṣā-pada-śate dhārayanti, 
yā bhikṣuṇyaḥ pañca-śata-śikṣā-padāni dhārayanti, 
ye ca yathā-pari-gṛhītāc chikṣāsaṃ-varād anya-tarāc chikṣā-padāt bhraṣṭā bhavanti, 
saced dur-gati-bhayabhītāḥ, tasya bhagavato bhaiṣajya-guru-vaiḍūrya-prabhasya tathāgatasya nāmadheyaṃ dhārayeyuḥ, 
na bhūyas teṣāṃ try-apâya-gamana-duḥkhaṃ prati kāṅkṣitavyam |









































^ck47
yaś ca mātṛ-grāmaḥ pra-savana-kāle tīvrāṃ duḥkhāṃ kharāṃ kaṭukāṃvedanāṃ vedayati, 
yā tasya bhagavato bhaiṣajya-guru-vaiḍūrya-prabhasya tathāgatasya nāmadheyam anu-smaret, pūjāṃ ca kuryāt, 
sā sukhaṃ ca prasūyate, sarvâṅga-pari-pūrṇaṃ putraṃ (ca) janayiṣyati abhi-rūpaḥ prāsādiko darśanīyas tīkṣṇêndriyo buddhimān | 
sa ārogya-sv-alpâ-bādho bhaviṣyati, na ca śakyate a-manuṣyais tasya ojo ’pa-hartum ||
^ck48
atha khalu bhagavān āyuṣmantam ānandam ā-mantrayate sma – 
śraddadhāsi tvam ānanda pattīyasi, yad ahaṃ tasya bhagavato bhaiṣajya-guruvaiḍūrya-prabhasya tathāgatasyârhataḥ samyak-saṃ-buddhasya guṇān varṇayiṣyāmi? atha vā te kāṅkṣā vā vi-matir vā vi-cikitsā vā atra gambhīre buddha-gocare?
athâyuṣmān ānando bhagavantam etad avocat - 
na me bhadanta bhagavan atra kāṅkṣā vā vi-matir vā vi-cikitsā vā tathāgata-bhāṣiteṣu sūtrânteṣu | 
tat kasya hetoḥ? 
nâsti tathāgatānām a-pari-śuddha-kāya-vāṅ-manaḥ-sam-ud-ā-cāratā |
imau bhagavan candra-sūryau evaṃ maha-rddhikau evaṃ mahânu-bhāvau pṛthivyāṃ pra-patetām, 
sa su-merur vā parvata-rājaḥ sthānāc calet, 
na tu buddhānāṃ vacanam anya-thā bhavet |


^ck49
kiṃ tu, bhadanta, santi sattvāḥ śraddhêndriya-vi-kalāḥ |
 idaṃ buddhagocaraṃ śrutvā, evaṃ vakṣyanti – 
‘katham etan nāmadheya-smaraṇa-mātreṇa tasya tathāgatasya, tāvanto guṇânu-śaṃsā bhavanti?’ 
te na śrad-dadhanti, na pattīyanti, prati-kṣipanti| 
teṣāṃ dīrgha-rātram an-arthāya na hitāya na sukhāya vi-ni-pātāy bhaviṣyati |
bhagavān āha – a-sthānam ānanda an-ava-kāśaḥ - 
‘yena tasya tathāgatasya nāmadheyaṃ śrutam, tasya sattvasya dur-gaty-apâya-gamanaṃ bhavet.’ 
nêdaṃ sthānaṃ vidyate |
^ck50
duḥ-śrad-dhānīyaṃ ca ānanda buddhānāṃ buddha-gocaram | 
yat tvam ānanda śrad-dadhāsi pattīyasi, tathāgatasyaiṣo ’nu-bhāvo draṣṭavyaḥ |
a-bhūmir atra sarva-śrāvaka-praty-eka-buddhānāṃ sthāpayitvā eka-jāti prati-baddhān bodhisattvān mahāsattvān iti |
dur-labhaḥ ānanda manuṣya-pratilābhaḥ. 
dur-labhaṃ tri-ratne śraddhāgauravam. 
su-dur-labhaṃ tathāgatasya nāmadheya-śravaṇam |






^ck51
tasya bhagavatas tathāgatasya bhaiṣajya-guru-vaiḍūrya-prabhasya ānanda bodhisattva-caryām a-pra-māṇam, 
upāya-kauśalyam apy a-pra-māṇam, a-pramāṇaṃ câsya pra-ṇi-dhāna-vi-śeṣa-vi-staram | 
ā-kāṅkṣamāṇo ’haṃ tasya tathāgatasya kalpaṃ vā (Vaidya 171) kalpâva-śeṣaṃ vā bodhisattva-cārikāyāṃ vistara-vi-bhaṅgaṃ nir-diśeyam | 
kṣīyeta ānanda kalpam, na tv eva śakyaṃ tasya bhagavato bhaiṣajya-guru-vaiḍūrya-prabhasya tathāgatasya pūrva-pra-ṇidhāna-vi-śeṣa-vi-starântam adhi-gan-tum ||








^ck52
tena khalu punaḥ samayena, tasyām eva parṣadi, trāṇa-mukto nāma bodhisattvo mahāsattvaḥ saṃ-ni-patito ’bhūt saṃ-ni-ṣaṇṇaḥ | 
ut-thāyâsanād ekâṃsam ut-tarâsaṅgaṃ kṛtvā, dakṣiṇaṃ jānu-maṇḍalaṃ pṛthivyāṃ prati-ṣṭhāpya, yena bhagavāṃs tenâñjaliṃ pra-ṇam-ya, bhagavantam etad avocat -
^ck53
bhaviṣyanti bhadanta bhagavan sattvāḥ, paścime kāle, paścime samaye, nānāvyādhi-pari-pīḍitā 
dīrgha-vyādhinā (kṣīṇa-gātrāḥ) kṣut-tarṣābhyāṃ śuṣkakaṇṭhauṣṭhā 
maraṇâbhi-mukhā rorudyamānebhir mitra-jñāti-sālohitaiḥ pari vāritā andha-kārān diśaḥ paśyanto yama-puruṣair ā-karṣyamāṇāś ca |
^ck54
tasya kalevare mañca-śayite vijñānaṃ yamasya dharma-rājasyâgratām upa-nīyate |
^ck55
yac ca tasya sattvasya saha-jânu-baddham eva,
 yat kiṃ-cit tena puruṣeṇa kuśalam a-kuśalaṃ vā kṛtaṃ bhavati, tat sarvaṃ su-likhitaṃ kṛtvā, 
yamasya dharma-rājasya upa-nāmyate |
tadā yamo ’pi dharma-rājas taṃ pṛcchati, gaṇayati, yathā-kṛtaṃ câsya kuśalam a-kuśalaṃ vā, tathâjñām ā-jñā-payati |
^ck56
tatra ye te mitra-jñāti-sālohitās tasyâturasyârthāya taṃ bhagavantaṃ bhaiṣajya-guru-vaiḍūrya-prabhaṃ tathāgataṃ śaraṇaṃ gaccheyuḥ. tasya ca tathāgatasya pūjāṃ kuryuḥ. 
sthānam etad vidyate – 
^ck57
‘yat tasya tad-vijñānaṃ punar api prati-ni-varteta. svapnântara-gata ivâtmānaṃ saṃ-jā-nī-te |
yadi vā saptame divase, yadi vā (eka-viṃśatime) divase, yadi vā pañcatriṃśatime divase, yadi vā ekôna-pañcāśatime divase, tasya vijñānaṃ punar api ni-varteta, smṛtim upa-labheta | 
tasya kuśalam a-kuśalaṃ vā karma-vi-pākaṃ svayam eva praty-akṣaṃ bhavati |
jñā-tvā, sa jīvita-hetau na kadâpi pāpam a-kuśalaṃ karma kariṣyati’ |
^ck58
tasmāc chrāddhena kula-putreṇa vā kula-duhitā vā tasya bhagavato
bhaiṣajya-guru-vaiḍūrya-prabhasya tathāgatasya pūjā kartavyā ||
^ck59
athâyuṣmān ānandas trāṇa-muktaṃ nāma bodhisattvam etad avocat -
kathaṃ kula-putra tasya bhagavato bhaiṣajya-guru-vaiḍūrya-prabhasya pūjā kartavyā?
^ck60
trāṇa-mukto bodhisattva āha - 
ye bhadanta ānanda mahato vy-ā-dhi-taḥ pari-mocitu-kāmāḥ, tais tasyâ-turasyârthāya sapta rātriṃ-divasam āryâṣṭâṅgasam-anv-ā-gatam upa-vāsam upa-vasitavyam,
 bhikṣu-saṃghasya ca āhāra-pānaiḥ sarvôpa-karaṇair yathā-śakti pūjôpasthānaṃ kartavyam |
bhagavato bhaiṣajya-guru-vaiḍūrya-prabhasya nāmadheyaṃ triṣ-kṛtvā, rātryāṃ triṣ-kṛtvā, divase manasi-kartavyam |
nava-catvāriṃśad-vāre idaṃ sūtram uc-cārayitavyam |
ekôna-pañcāśad dīpāḥ pra-jvālayitavyāḥ |
sapta pratimāḥ kartavyā | 
ekaikayā pratimayā sapta sapta dīpāḥ prajvālayitavyāḥ | 
ekaiko dīpaḥ śakaṭa-cakra-pra-māṇaḥ kartavyaḥ |
yadi ekôna-pañcāśatime divase ā-loko na kṣīyate. veditavyaṃ sarva-saṃpad-iti | 
pañca-raṅgikāḥ patākāḥ ekôna-pañcāśad-vitastayaḥ kartavyāḥ ||
^ck61
punar aparaṃ bhadanta ānanda yeṣāṃ rājñāṃ kṣatriyāṇāṃ mūrdhâbhiṣiktānām upa-dravā vā upa-sargā vā praty-upa-sthitā bhaveyuḥ, 
vy-ā-dhi-pīḍā vā sva-cakra-pīḍā vā para-cakra-pīḍā vā nakṣatra-pīḍā (Vaidya 172) vā candragraha-sūrya-graha-pīḍā vā a-kāla-vāta-vṛṣṭi-pīḍā vā ava-graha-pīḍā vā sam-utthitā, a-māṅgalyā vā saṃ-krāmaka-vyādhir vā vipad vā sam-upa-sthitā, 
tena rājñā kṣatriyeṇa mūrdhâbhi-ṣiktena sarva-sattveṣu maitra-cittena bhavitavyam,bandhana-gatāś ca sattvā mocayitavyāḥ | 
tasya ca bhagavato bhaiṣajya-guruvaiḍūrya-prabhasya tathāgatasya yathā-pūrvôkta-pūjā karaṇīyā |
tadā tasya rājñaḥ kṣatriyasya mūrdhâbhi-ṣiktasya etena kuśala-mūlena ca tasya bhagavato bhaiṣajya-guru-vaiḍūrya-prabhasya tathāgatasya pūrva-pra-ṇidhāna-vi-śeṣa-vi-stareṇa tatra viṣaye kṣemaṃ bhaviṣyati su-bhikṣam |
 kālena vāta-vṛṣṭi-śasya-saṃ-pado bhaviṣyanti.
sarve ca viṣaya-nivāsinaḥ sattvā a-rogāḥ sukhitāḥ pramodya-bahulāḥ |
na ca tatra viṣaye duṣṭa-yakṣa-rākṣasa-bhūta-piśācāḥ sattvānāṃ viheṭhayanti | 
sarva-dur-nimittāni ca na paśyanti |
tasya ca rājñaḥ kṣatriyasya mūrdhâbhi-ṣiktasya āyur-varṇa balârogyaiśvaryâbhi-vṛddhir bhaviṣyati ||
^ck62


^ck63
athâyuṣmān ānandas trāṇa-muktaṃ bodhisattvam evam avocat - 
kathaṃ kula-putra pari-kṣīṇâyuḥ punar evâbhi-vi-vardhate?
trāṇa-mukto bodhisattva āha – 
na-nu tvayā bhadanta ānanda tathāgatasyântikāc chrutam - santi a-kāla-maraṇāni | 
teṣāṃ prati-kṣepeṇa mantrauṣadhi-pra-yogā upa-diṣṭāḥ |



^ck64
santi sattvā vy-ā-dhitāḥ | 
na ca guruko vy-ā-dhiḥ, bhaiṣajyôpa-sthāyaka-virahitaḥ | 
yadi vā vaidyâ(bhaiṣajyaṃ) kurvanti | 
idaṃ prathamam a-kālamaraṇam |


 dvitīyam a-kāla-maraṇaṃ - yasya rāja-daṇḍena kāla-kriyā |
tṛtīyam a-kāla-maraṇaṃ - ye ’tīva pra-mattāḥ pra-māda-vihāriṇaḥ, teṣām amānuṣā ojo ’pa-haranti |
caturtham a-kāla-maraṇaṃ - ye agni-dāhena kālaṃ kurvanti |
 pañcamaṃ câ-kāla-maraṇaṃ - ye ca udakena mriyante |
ṣaṣṭham a-kāla-maraṇaṃ - ye (siṃha)-vyāghra-vyāla-caṇḍa-mṛgamadhya-gatā vāsaṃ kalpayanti mriyante ca |
saptamam a-kāla-maraṇaṃ - ye giri-taṭāt pra-patanti |
aṣṭamam a-kāla-maraṇaṃ- ye viṣa-kākhorda-vetālânu-prayogeṇa mriyante |
navamam a-kāla-maraṇaṃ - ye kṣut-tṛṣôpa-hatā āhāra-pānam alabhamānāḥ kālaṃ kurvanti |
etāni saṃ-kṣepa-to ’kāla-maraṇāni tathāgateṇa nir-diṣṭāni | 
anyāni ca apra-meyāṇy a-kāla-maraṇāni ||
^ck65






^ck66


atha khalu tatra parṣadi dvā-daśa mahā-yakṣa-senā-patayaḥ saṃ-ni-patitā abhūvan. 



yad-uta kiṃbhīro nāma mahā-yakṣa-senā-patiḥ, vajraś ca nāma mahāyakṣa-senā-patiḥ, mekhilo nāma mahā-yakṣa-senā-patiḥ, antilo nāma mahāyakṣa-senā-patiḥ, anilo nāma mahā-yakṣa-senā-patiḥ, saṇṭhilo nāma mahā yakṣa-senā-patiḥ, indalo nāma mahā-yakṣa-senā-patiḥ, pāyilo nāma mahāyakṣa-senā-patiḥ, mahālo nāma mahā-yakṣa-senā-patiḥ, cidālo nāma mahāyakṣa-senā-patiḥ, caundhulo nāma mahā-yakṣa-senā-patiḥ, vikalo nāma mahāyakṣa-senā-patiḥ |
ete dvā-daśa mahā-yakṣa-senā-patayaḥ ekaikaḥ sapta sapta yakṣa-sahasrapari-vāra eka-kaṇṭhena bhagavantam evam āhuḥ - 
śrutam asmābhiś ca bhagavatā buddhânubhāvena tasya bhagavato bhaiṣajya-guru-vaiḍūrya prabhasya tathāgatasya nāmadheyam | 
na bhūyo ’smākaṃ dur-gati-bhayam |te vayaṃ sa-hitāḥ samagrā yāvaj-jīvaṃ 
buddhaṃ śaraṇaṃ gacchāmaḥ. dharmaṃ śaraṇaṃ gacchāmaḥ. saṃghaṃ śaraṇaṃ gacchāmaḥ | 
sarva-sattvānām  arthāya hitāya sukhāya autsukyaṃ kariṣyāmaḥ |
yo vi-śeṣeṇa grāme vā (Vaidya 173) nagare vā jana-pade vā araṇyâyatene vā
idaṃ sūtraṃ pra-cārayiṣyati, yo vā tasya bhagavato bhaiṣajya-guru-vaiḍūryaprabhasya nāmadheyaṃ dhārayiṣyati, pūjôpa-sthānaṃ kariṣyati, 
tāvat taṃ sattvaṃ rakṣiṣyāmaḥ, pari-pālayiṣyamaḥ, sarvâ-māṅgalyāc ca pari mocayiṣyāmaḥ. 
sarveṣām āśāṃ pari-pūrayiṣyāmaḥ |

atha khalu bhagavāṃs teṣāṃ yakṣa-senā-patīnāṃ sādhu-kāram adāt -
sādhu sādhu mahā-yakṣa-senā-patayaḥ. yad yūyaṃ tasya bhagavato bhaiṣajyaguru-vaiḍūrya-prabhasya tathāgatasya kṛta-jñatām anu-smaramāṇānāṃ sarvasattvānāṃ hitāya prati-pannāḥ ||
^ck67


^ck68

athâyuṣmān ānando bhagavantam etad avocat - 
ko nāmâyaṃ bhagavan dharma-paryāyaḥ? kathaṃ cainaṃ dhārayāmi?
bhagavān āha - tena hi ānanda dharma-paryāyam idaṃ bhaiṣajya-guru vaiḍūrya-prabhasya tathāgatasya pūrva-pra-ṇi-dhāna-vi-śeṣa-vi-staram iti dhāraya. 
dvā-daśānāṃ mahā-yakṣa-senā-patīnāṃ pra-ṇi-dhānam iti dhāraya ||

^ck69
idam avocad bhagavān |
ātta-manā mañju-śrīḥ kumāra-bhūtaḥ, āyuṣmāṃś ca ānandaḥ, trāṇa-mukto bodhisattvaḥ, te ca bodhisattvāḥ, 
te ca mahā-śrāvakāḥ, 
te ca rājâmātya brāhmaṇa-gṛha-patayaḥ, 
sarvāvatī parṣat, sa-deva-mānuṣâsura-gandharvaś ca loko bhagavato bhāṣitam abhy-a-nand-an ||
ārya-bhaiṣajya-gurur nāma mahā-yāna-sūtraṃ samāptam||
^bk#pph【prajñāpāramitāhṛdayasutram】^ck0【vistaramātṛkā】
^ck1【preface】^ck2【main】 evaṃ mayā śrutam
ekasmin samaye bhagavān rājagṛhe viharati sma gṛdhrakūṭe parvate
mahatā bhikṣusaṃghena sārdhaṃ mahatā ca bodhisattvasaṃghena|
tena khalu punaḥ samayena bhagavān gambhīra-avabhāsaṃ nāma dharmaparyāyaṃ bhāṣitvā samādhiṃ samāpannaḥ|
tena ca samayena āryāvalokiteśvaro bodhisattvo mahāsattvo gambhīrāyāṃ prajñāpāramitāyāṃ caryāṃ caramāṇaḥ evaṃ vyavalokayati sma
pañca skandhāṃstāṃśca svabhāvaśūnyaṃ vyavalokayati|
athāyuṣmān śāriputro buddhānubhāvena āryāvalokiteśvaraṃ bodhisattvametadavocat-
yaḥ kaścit kulaputro [vā kuladuhitā vā asyāṃ] gambhīrāyāṃ prajñāpāramitāyāṃ caryāṃ cartukāmaḥ, kathaṃ śikṣitavyaḥ ?
evamukte āryāvalokiteśvaro bodhisattvo mahāsattvaḥ āyuṣmantaṃ śāriputrametadavocat- 

yaḥ kaścicchāriputra kulaputro va kuladuhitā vā [asyāṃ] gambhīrāyāṃ prajñāpāramitāyāṃ caryāṃ cartukāmaḥ|
tenaivaṃ vyavalokitavyam-pañca skandhāṃstāṃśca svabhāvaśūnyān samanupaśyati sma|
rūpaṃ śūnyatā, śūnyataiva rūpam| 
rūpānna pṛthak śūnyatā, śūnyatāyā na pṛthag rūpam|
yadrūpaṃ sā śūnyatā, yā śūnyatā tadrūpam| 
evaṃ vedanāsaṃjñāsaṃskāravijñānāni ca śūnyatā|
evaṃ śāriputra sarvadharmāḥ śūnyatālakṣaṇā anutpannā aniruddhā amalā vimalā anūnā asaṃpūrṇāḥ
tasmāttarhi śāriputra śūnyatāyāṃ na rūpam, na vedanā, na saṃjñā, na saṃskārāḥ, na vijñānam|
na cakṣurna śrotraṃ na ghrāṇaṃ na jihvā na kāyo na mano 
na rūpaṃ na śabdo na gandho na raso na spraṣṭavyaṃ na dharmaḥ| 
na cakṣurdhāturyāvanna manodhāturna dharmadhāturna manovijñānadhātuḥ| 
na vidyā nāvidyā na kṣayo 
yāvanna jarāmaraṇaṃ na jarāmaraṇakṣayaḥ, 
na duḥkhasamudayanirodhamārgā na jñānaṃ na prāptirnāprāptiḥ|
tasmācchāriputra aprāptitvena bodhisattvānāṃ prajñāpāramitāmāśritya viharati cittāvaraṇaḥ| 
cittāvaraṇanāstitvādatrasto viparyāsātikrānto niṣṭhanirvāṇaḥ| 
tryadhvavyavasthitāḥ sarvabuddhāḥ prajñāpāramitāmāśritya anuttarāṃ samyaksaṃbodhimabhisaṃbuddhāḥ| 
tasmād jñātavyaḥ prajñāpāramitāmahāmantraḥ anuttaramantraḥ asamasamamantraḥ 
sarvaduḥkhapraśamanamantraḥ satyamamithyatvāt 
^ck3【mantra】prajñāpāramitāyāmukto mantraḥ| tadyathā- 
gate gate pāragate pārasaṃgate bodhi svāhā| 
^ck4【epilog】evaṃ śāriputra gambhīrāyāṃ prajñāpāramitāyāṃ caryāyāṃ śikṣitavyaṃ bodhisattvena||
atha khalu bhagavān tasmātsamādhervyutthāya āryāvalokiteśvarasya bodhisattvasya sādhukāramadāt- 
sādhu sādhu kulaputra| evametat kulaputra, 
evametad gambhīrāyāṃ prajñāpāramitāyāṃ caryaṃ cartavyaṃ yathā tvayā nirdiṣṭam| 
anumodyate tathāgatairarhadbhiḥ||
idamavocadbhagavān| 
ānandamanā āyuṣmān śāriputraḥ āryāvalokiteśvaraśca bodhisattvaḥ sā ca 
sarvāvatī pariṣat sadevamānuṣāsuragandharvaśca loko bhagavato bhāṣitamabhyanandan||
iti prajñāpāramitāhṛdayasūtraṃ samāptam|


^bk#pphs【Prajñāpāramitā-Hṛdayam】^ck0【saṃkṣiptamātṛkā】
^ck1【prolog】^ck2【main】Ārya-Avalokiteśvaro Bodhisattvo, gambhīrāṁ prajñāpāramitā caryāṁ caramāṇo,
vyavalokayati sma panca-skandhāṁs, tāṁś ca svabhāva-śūnyān paśyati sma.

Iha, Śāriputra, rūpaṁ śūnyatā, śūnyataiva rūpaṁ;
rūpān na pṛthak śūnyatā, śunyatāyā na pṛthag rūpaṁ;
yad rūpaṁ, sā śūnyatā; ya śūnyatā, tad rūpaṁ;
evam eva vedanā-saṁjñā-saṁskāra-vijñānaṁ.
Iha, Śāriputra, sarva-dharmāḥ śūnyatā-lakṣaṇā, anutpannā, aniruddhā; amalā, avimalā; anūnā, aparipūrṇāḥ.

Tasmāc Śāriputra, śūnyatāyāṁ na rūpaṁ, na vedanā, na saṁjñā, na saṁskārāḥ, na vijñānam;
na cakṣuḥ-śrotra-ghrāna-jihvā-kāya-manāṁsi;
na rūpa-śabda-gandha-rasa-spraṣṭavya-dharmāḥ;
na cakṣūr-dhātur yāvan na manovijñāna-dhātuḥ;
na avidyā, na avidyā-kṣayo 
yāvan na jarā-maraṇam, na jarā-maraṇa-kṣayo;
na duḥkha-samudaya-nirodha-mārgā; 
na jñānam, na prāptir na aprāptiḥ.
Tasmāc Śāriputra, aprāptitvād Bodhisattvasya Prajñāpāramitām āśritya, viharati acittāvaraṇaḥ
cittāvaraṇa-nāstitvād atrastro, viparyāsa-atikrānto, niṣṭhā-Nirvāṇaḥ.
Tri-adhva-vyavasthitāḥ sarva-Buddhāḥ  Prajñāpāramitām āśritya anuttarāṁ Samyaksambodhim abhisambuddhāḥ.
Tasmāj jñātavyam Prajñāpāramitā mahā-mantro, mahā-vidyā mantro,anuttara-mantro, samasama-mantraḥ, 
sarva duḥkha praśamanaḥ, satyam, amithyatvāt. 
^ck3【mantra】Prajñāpāramitāyām ukto mantraḥ 
tad-yathā:
gate gate pāragate pārasaṃgate bodhi svāhā||
^ck4【epilog】iti prajñāpāramitāhṛdayasūtraṃ samāptam.

^ak#vcpp^bk#vcpp<heading=Sanskrit>【vajracchedikā prajñāpāramitā】^ck0【title】
^ck1【The convocation of the Assembly】
 evaṃ mayā śrutam
 ekasmin samaye |
Bhagavāñ Śrāvastyāṃ viharati sma Jetavane 'nāthapiṇḍadasya-ārāme
 mahatā bhikṣu-saṁghena sārdham ardhatrayodaśabhir bhikṣu-śataiḥ sambahulaiś ca bodhisattvair mahāsattvaiḥ |
 atha khalu Bhagavān pūrvāhṇa-kāla-samaye nivāsya pātracīvaram ādāya
 Śrāvastīṃ mahā-nagarīṃ piṇḍāya prāvikṣat |
atha khalu Bhagavāñ Śrāvastīṃ mahā-nagarīṃ piṇḍāya caritvā
 kṛta-bhakta-kṛtyaḥ
 paścādbhakta-piṇḍapāta-pratikrāntaḥ pātra-cīvaraṃ pratiśāmya pādau prakṣalya
 nyaṣīdat prajñapta eva-āsane paryaṅkam ābhujya ṛjuṃ kāyaṃ praṇidhāya pratimukhīṃ smṛtim upasthāpya |
atha khalu sambahulā bhikṣavo yena Bhagavāṃs tenopasaṃkraman upa saṃkramya Bhagavataḥ pādau śirobhir abhivandya Bhagavantaṃ triṣpr adakṣiṇīkṛtya ekānte nyaṣīdan||1||
^ck2【Subhuti makes a request】
 tena khalu punaḥ samayena āyuṣmān subhūtis tasyām eva parṣadi saṃnipatito 'bhūt saṃniṣaṇṇaḥ |

 atha khalv āyuṣmān subhūtir utthāya-āsanād ekāṃsam uttarāsaṅgaṃ kṛtvā dakṣiṇaṃ jānu-maṇḍalaṃ pṛthivyāṃ pratiṣṭhāpya yena bhagavāṃs tena añjaliṃ praṇamya bhagavantam etad avocat |
 āścaryaṃ bhagavan parama-āścaryaṃ sugata
 yāvadeva tathāgatena-arhatā samyaksaṃbuddhena bodhisattvā mahāsattvā anuparigṛhītāḥ parameṇa anugraheṇa |
 āścaryaṃ bhagavan yāvadeva tathāgatenārhatā samyaksaṃbuddhena bodhisattvā mahāsattvāḥ parīnditāḥ paramayā parīndanayā |
 tat kathaṃ bhagavan bodhisattvayāna saṃprasthitena kulaputreṇa vā kuladuhitrā vā sthātavyaṃ |
 kathaṃ pratipattavyaṃ | kathaṃ cittaṃ pragrahītavyam |
 evam ukte bhagavān āyuṣmantaṃ subhūtim etad avocat | sādhu sādhu subhūte evam etad yathā vadasi |
 anuparigṛhītās tathāgatena bodhisattvā mahāsattvāḥ parameṇa anugraheṇa| 
parīnditās tathāgatena bodhisattvā mahasattvāḥ paramayā parīndanayā |
 tena hi subhūte śṛṇu sādhu ca suṣṭhu ca manasikuru | 
bhāṣiṣye 'haṃ te |
yathā bodhisattva-yāna-saṃprasthitena sthātavyaṃ | yathā pratipattavyaṃ |yathā cittaṃ pragrahītavyam |
 evaṃ bhagavan ity āyuṣmān subhūtir bhagavataḥ pratyaśrauṣīt ||2||
^ck3【The Vow of a Bodhisattva】
 bhagavān etad avocat | iha subhūte bodhisattva-yāna-saṃprasthitena evaṃ cittam utpādayitavyaṃ |
 yāvantaḥ subhūte sattvāḥ sattvadhātau sattva-saṃgraheṇa saṃgṛhītā
 aṇḍajā vā jarāyujā vā saṃsvedajā vā aupapādukā vā
 rūpiṇo vā arūpiṇo vā saṃjñino vā asaṃjñino vā naiva aṃjñino nāsaṃjñino vā
 yāvān kaścit sattvadhātuḥ prajñapya-mānaḥ prajñapyate te ca mayā sarve 'nupadhiśeṣe nirvāṇadhātau parinirvāpayitavyāḥ |
 evam aparimāṇān api sattvān parinirvāpya na kaścit sattvaḥ parinirvāpito bhavati |
 tat kasya hetoḥ | sacet subhūte bodhisattvasya sattva-saṃjñā pravarteta na sa bodhisattva iti vaktavyaḥ | 
 tat kasya hetoḥ | na sa subhūte bodhisattvo vaktavyo yasya ātma-saṃjñā pravarteta sattva-saṃjñā vā jīva-saṃjñā vā pudgala-saṃjñā vā pravarteta||3||
^ck4【The Practice of the Perfections 】
 api tu khalu punaḥ subhūte
 na bodhisattvena vastupratiṣṭhitena dānaṃ dātavyaṃ | na kvacit pratiṣṭhitena dānaṃ dātavyaṃ |
 na rūpa-pratiṣṭhitena dānaṃ dātavyaṃ | na śabda-gandha-rasa-spraṣṭavya-dharmeṣu pratiṣṭhitena dānaṃ dātavyam |
 evaṃ hi subhūte bodhisattvena mahāsattvena dānaṃ dātavyaṃ | yathā na nimitta-saṃjñāyām api pratitiṣṭhet |
 tat kasya hetoḥ | yaḥ subhūte bodhisattvo 'pratiṣṭhito dānaṃ dadāti tasya subhūte puṇya-skandhasya na sukaraṃ pramāṇam udgrahītum |
 tat kiṃ manyase subhūte sukaraṃ pūrvasyāṃ diśy ākāśasya pramāṇamudgrahītum |
 subhūtir āha | no hīdaṃ bhagavan |
 bhagavān āha |evaṃ dakṣiṇa-paścima-uttarāsvadha-ūrdhvaṃ digvidikṣu samantād daśasu dikṣu sukaram ākāśasya pramāṇam udgrahītum |
 subhūtir āha | no hīdaṃ bhagavan |
 bhagavān āha | evam eva subhūte yo bodhisattvo 'pratiṣṭhito dānaṃ dadāti tasya subhūte puṇyaskandhasya na sukaraṃ pramāṇam udgrahītum |
 evaṃ hi subhūte bodhisattva-yāna-saṃprasthitena dānaṃ dātavyaṃ yathā na nimitta-saṃjñāyām api pratitiṣṭhet ||4||
^ck5【Buddhahood and the thirty-two Mark】
 tat kiṃ manyase subhūte lakṣaṇa-sampadā tathāgato draṣṭavyaḥ |
 subhūtir āha | no hīdaṃ bhagavan na lakṣaṇa-saṃpadā tathāgato draṣṭavyaḥ |
 tat kasya hetoḥ | yā sā bhagavan lakṣaṇa-saṃpat tathāgatena bhāṣitā saiva alakṣaṇa-saṃpat |
 evam ukte bhagavān āyuṣmantaṃ subhūtim etad avocat |
 yāvat subhūte lakṣaṇa-saṃpat tāvan mṛṣā | yāvad alakṣaṇa-saṃpat tāvan na mṛṣeti | hi lakṣaṇa-alakṣaṇatas tathāgato draṣṭavyaḥ ||5||
^ck6【The Dharmabody as the body of teachings】
 evam ukta āyuṣmān subhūtir bhagavantam etad avocat |
 asti bhagavan kecit sattvā bhaviṣyanty anāgate 'dhvani paścime kāle paścime samaye paścimāyāṃ pañca-śatyāṃ saddharma-vipralopa-kāle vartamāne ya imeṣv evaṃrūpeṣu sūtrānta-padeṣu bhāṣyamāṇeṣu bhūta-saṃjñām utpādayiṣyanti |
bhagavān āha | mā subhūte tvam evaṃ vocaḥ | asti kecit sattvā bhaviṣy antyanāgate
 'dhvani paścime kāle paścime samaye paścimāyāṃ pañcaśatyāṃ saddharma-vipralope vartamāne ya imeṣv evaṃrūpeṣu sūtrāntapadeṣu bhāṣyamāṇeṣu bhūta-saṃjñām utpādayiṣyanti |
api tu khalu punaḥ subhūte bhaviṣyanty anāgate 'dhvani bodhisattvā mahāsattvāḥ paścime kāle paścime samaye paścimāyāṃ pañca-śatyāṃ saddharma-vipralope vartamāne guṇavantaḥ śīlavantaḥ prajñāvantaś ca bhaviṣyanti
ya imeṣv evaṃrūpeṣu sūtrānta-padeṣu bhāṣyamāṇeṣu bhūtasaṃjñām utpādayiṣyanti |
 na khalu punas te subhūte bodhisattvā mahāsattvā eka-buddha-paryupāsitā bhaviṣyanti | na eka-buddha-avaropita-kuśala-mūlā bhaviṣyanti |
 api tu khalu punaḥ subhūte aneka-buddha-śatasahasra-paryupāsitā aneka-buddha-śatasahasra-avaropita-kuśala-mūlās te bodhisattvā mahāsattvā bhaviṣyanti |
 ya imeṣv evaṃrūpeṣu sūtrānta-padeṣu bhāṣyamāṇeṣv ekacitta-prasādam api pratilapsyante |
 jñātās te subhūte tathāgatena buddha-jñānena dṛṣṭās te subhūte tathāgatena buddha-cakṣuṣā buddhās te subhūte tathāgatena | sarve te subhūte'prameyam asaṃkhyeyaṃ puṇyaskandhaṃ prasaviṣyanti pratigrahīṣyanti |
 tat kasya hetoḥ | na hi subhūte teṣāṃ bodhisattvānāṃ mahāsattvānām ātmasaṃjñā pravartate na sattvasaṃjñā na jīvasaṃjñā na pudgalasaṃjñā pravartate |
 nāpi teṣāṃ subhūte bodhisattvānāṃ mahāsattvānāṃ dharmasaṃjñā pravartate | evaṃ nādharmasaṃjñā | nāpi teṣāṃ subhūte saṃjñā nāsaṃjñā pravartate |
 tatkasya hetoḥ | sacet subhūte teṣāṃ bodhisattvānāṃ mahāsattvānāṃ dharmasaṃjñā pravarteta sa eva teṣām ātmagrāho bhavet sattvagrāho jīvagrāhaḥ pudgalagrāho bhavet |
 saced adharmasaṃjñā pravarteta sa eva teṣām ātmagrāho bhavet sattvagrāho jīvagrāhaḥ pudgalagrāha iti |
 tatkasya hetoḥ | na khalu punaḥ subhūte bodhisattvena mahāsattvena dharma udgrahītavyo nādharmaḥ |
 tasmād iyaṃ tathāgatena saṃdhāya vāg bhāṣitā | kolopamaṃ dharma-paryāyam ājānadbhir dharmā eva prahātavyāḥ prāg evādharmā iti ||6||
^ck7【The Dharmabody as the result of Gnosis 】
 punar aparaṃ bhagavān āyuṣmantaṃ subhūtim etad avocat |
 tat kiṃ manyase subhūte asti sa kaścid dharmo yas tathāgatena anuttarā samyaksaṃbodhir ity abhisaṃbuddhaḥ kaścid vā dharmas tathāgatena deśitaḥ |
 evam ukta āyuṣmān subhūtir bhagavantam etad avocat |
 yathā ahaṃ bhagavan bhagavato bhāṣitasya artham ājānāmi nāsti sa kaścid dharmo yas tathāgatena anuttarā samyaksaṃbodhir ity abhisaṃbuddhaḥ nāsti dharmo yas tathāgatena deśitaḥ |
 tat kasya hetoḥ | yo 'sau tathāgatena dharmo 'bhisaṃbuddho deśito vā agrāhyaḥ so 'nabhilapyaḥ | na sa dharmo nādharmaḥ |
tatkasya hetoḥ |asaṃskṛta-prabhāvitā hy āryapudgalāḥ ||7||
^ck8【The Dharmabody as the result of Merit】
 bhagavān āha | tat kiṃ manyase subhūte yaḥ kaścit kulaputro vā kuladuhitā vemaṃ trisāhasramahāsāhasraṃ lokadhātuṃ sapta-ratnaparipūrṇaṃ kṛtvā tathāgatebhyo 'rhadbhyaḥ samyaksaṃbuddhebhyo dānaṃ dadyāt api nu sa kulaputro vā kuladuhitā vā tato nidānaṃ bahutaraṃ puṇya-skandhaṃ prasunuyāt |
 subhūtir āha | bahu bhagavan bahu sugata sa kulaputro vā kuladuhitā vā tato nidānaṃ puṇya-skandhaṃ prasunuyāt |
 tat kasya hetoḥ | yo 'sau bhagavan puṇya-skandhas tathāgatena bhāṣito'skandhaḥ sa tathāgatena bhāṣitaḥ | tasmāt tathāgato bhāṣate puṇya-skandhaḥ puṇya-skandha iti |
 bhagavān āha | yaś ca khalu punaḥ subhūte kulaputro vā kuladuhitā vemaṃ trisāhasramahāsāhasraṃ lokadhātuṃ sapta-ratna-paripūrṇaṃ kṛtvā tathāgatebhyo 'rhadbhyaḥ samyaksaṃbuddhebhyo dānaṃ dadyāt |
 yaśceto dharm-aparyāyād antaśaś catuṣpādikām api gāthām udgṛhya parebhyo vistareṇa deśayet saṃprakāśayed ayam eva tato nidānaṃ bahutaraṃ puṇya-skandhaṃ prasunuyād aprameyam asaṃkhyeyam |
 tat kasya hetoḥ | ato nirjātā hi subhūte tathāgatānām arhatāṃ samyaksaṃbuddhānām anuttarā samyaksaṃbodhir | ato nirjātāś ca buddhā bhagavantaḥ |
 tat kasya hetoḥ | buddhadharmā buddhadharmā iti subhūte'buddhadharmāś caiva te tathāgatena bhāṣitāḥ | tenocyante buddhadharmā iti ||8||
^ck9【The four Great Saints】
 tat kiṃ manyase subhūte api nu srotāpannasyaivaṃ bhavati mayā srotāpatti-phalaṃ prāptam iti |
 subhūtir āha | no hīdaṃ bhagavan | na srotāpannasyaivaṃ bhavati mayā srotāpatti-phalaṃ prāptam iti | tat kasya hetoḥ | na hi sa bhagavan kaṃcid dharmam āpannaḥ | tenocyate srotāpanna iti |
 na rūpam āpanno na śabdān na gandhān na rasān na spraṣṭavyān dharmān āpannaḥ | tenocyate srotāpanna iti |
 saced bhagavan srotāpannasyaivaṃ bhaven mayā srotāpatti-phalaṃ prāptam iti sa eva tasya ātmagrāho bhavet sattvagrāho jīvagrāhaḥ pudgalagrāho bhaved iti |
 bhagavān āha | tatkiṃ manyase subhūte api nu sakṛdāgāmina evaṃ bhavati mayā sakṛdāgāmiphalaṃ prāptam iti |
 subhūtirāha | no hīdaṃ bhagavan na sakṛdāgāmina evaṃ bhavati mayā sakṛdāgāmiphalaṃ prāptam iti | tatkasya hetoḥ | na hi sa kaścid dharmo yaḥ sakṛdāgāmitvam āpannaḥ | tenocyate sakṛdāgāmīti |
 bhagavān āha | tat kiṃ manyase subhūte api nv anāgāmina evaṃ bhavati mayā anāgāmiphalaṃ prāptam iti |
 subhūtir āha | no hīdaṃ bhagavan na anāgāmina evaṃ bhavati mayā anāgāmi-phalaṃ prāptamiti | tatkasya hetoḥ | na hi sa bhagavan kaścid dharmo yo 'nāgāmitvam āpannaḥ | tenocyate 'nāgāmīti |
 bhagavān āha | tat kiṃ manyase subhūte api nvarhata evaṃ bhavati mayā arhattvaṃ prāptam iti |
 subhūtir āha | no hīdaṃ bhagavan na arhata evaṃ bhavati mayā arhattvaṃ prāptam iti | tatkasya hetoḥ | na hi sa bhagavan kaścid dharmo yo 'rhan nāma | tenocyate 'rhann iti |
 saced bhagavann arhata evaṃ bhaven mayā arhattvaṃ prāptam iti sa eva tasya ātmagrāho bhavet sattvagrāho jīvagrāhaḥ pudgalagrāho bhavet |
 tat kasya hetoḥ | aham asmi bhagavaṃs tathāgatena arhatā samyaksaṃbuddhena araṇā-vihāriṇām agryo nirdiṣṭaḥ | aham asmi bhagavann arhan vītarāgaḥ | na ca me bhagavann evaṃ bhavati arhann asmy ahaṃ vītarāga iti |
 sacen mama bhagavann evaṃ bhaven mayā arhattvaṃ prāptam iti na māṃ tathāgato vyākariṣyad araṇā-vihāriṇām agryaḥ subhūtiḥ kulaputro na kvacid viharati tenocyate 'raṇā-vihāry araṇā-vihārīti ||9||
^ck10【The Bodhisattva's thought of enlightenment】
 bhagavān āha | tat kiṃ manyase subhūte asti sa kaścid dharmo yas tathāgatena dīpaṃkarasya tathāgatasya arhataḥ samyaksaṃbuddhasya antikād udgṛhītaḥ |
 subhūtir āha | no hīdaṃ bhagavan nāsti sa kaścid dharmo yas tathāgatena dīpaṃkarasya tathāgatasya arhataḥ samyaksaṃbuddhasya antikād udgṛhītaḥ |
 bhagavān āha | yaḥ kaścit subhūte bodhisattva evaṃ vaded ahaṃ kṣetra-vyūhān niṣpādayiṣyāmi iti sa vitathaṃ vadet |
tatkasya hetoḥ | kṣetra-vyūhāḥ kṣetra-vyūhā iti subhūte 'vyūhās te tathāgatena bhāṣitāḥ | tenocyante kṣetra-vyūhā iti |
tasmāt tarhi subhūte bodhisattvena mahāsattvenaivam apratiṣṭhitaṃ cittam utpādayitavyaṃ yanna kvacit pratiṣṭhitaṃ cittam utpādayitavyaṃ na rūpa-pratiṣṭhitaṃ cittam utpādayitavyaṃ naśabda-gandha-rasa-spraṣṭavya-dharma-pratiṣṭhitaṃ cittam utpādayitavyam |
tad yathāpi nāma subhūte puruṣo bhaved upeta-kāyo mahā-kāyo yat tasyaivaṃrūpa ātma-bhāvaḥ syāt tad yathāpi nāma sumeruḥ parvata-rājaḥ tat kiṃ manyase subhūte api nu mahān sa ātmabhāvo bhavet |
 subhūtir āha | mahān sa bhagavan mahān sugata sa ātmabhāvo bhavet |tatkasya hetoḥ | ātmabhāva ātmabhāva iti bhagavann abhāvaḥ sa tathāgatena bhāṣitaḥ |tenocyata ātmabhāva iti | na hi bhagavan sa bhāvo nābhāvaḥ | tenocyata ātmabhāva iti |
^ck11【The merit derived from Perfect Wisdom】
 bhagavān āha | tat kiṃ manyase subhūte yāvatyo gaṅgāyāṃ mahānadyāṃ vālukās tāvatya eva gaṅgā-nadyo bhaveyuḥ tāsu yā vālukā api nu tā bahvyo bhaveyuḥ |
 subhūtir āha | tā eva tāvad bhagavan bahvyo gaṅgā-nadyo bhaveyuḥ prāg eva yās tāsu gaṅgā-nadīṣu vālukāḥ |
 bhagavān āha | ārocayāmi te subhūte prativedayāmi yāvatyas tāsu gaṅgā-nadīṣu vālukā bhaveyus tāvato lokadhātūn kaścid eva strī vā puruṣo vā sapta-ratna-paripūrṇaṃ kṛtvā tathāgatebhyo 'rhadbhyaḥ samyaksaṃbuddhebhyo dānaṃ dadyāt tatkiṃ manyase subhūte api nu sā strī vā puruṣo vā tato nidānaṃ bahu puṇya-skandhaṃ prasunuyāt |
 subhūtir āha | bahu bhagavan bahu sugata strī vā puruṣo vā tato nidānaṃ puṇya-skandhaṃ prasunuyād aprameyam asaṃkhyeyam |
 bhagavān āha |yaś ca khalu punaḥ subhūte strī vā puruṣo vā tāvato loka-dhātūn sapta-ratna-paripūrṇaṃ kṛtvā tathāgatebhyo 'rhadbhyaḥ samyaksaṃbuddhebhyo dānaṃ dadyāt yaś ca kulaputro vā kuladuhitā veto dharm-aparyāyād antaśaś catuṣpādikām api gāthām udgṛhya parebhyo deśayet saṃprakāśayed ayam eva tato nidānaṃ bahutaraṃ puṇya-skandhaṃ prasunuyād aprameyam asaṃkhyeyam ||11||
^ck12【The merit derived from Perfect Wisdom 2】
api tu khalu punaḥ subhūte yasmin pṛthivī-pradeśa ito dharma-paryāyād antaśaś catuṣpādikām api gāthām udgṛhya bhāṣyeta vā saṃprakāśyeta vā sa pṛthivī-pradeśaś caitya-bhūto bhavet sadeva mānuṣa-asurasya lokasya
 kaḥ punar vādo ya imaṃ dharmaparyāyaṃ sakala-samāptaṃ dhārayiṣyanti vācayiṣyanti paryavāpsyanti parebhyaś ca vistareṇa saṃprakāśayiṣyanti |
 parameṇa te subhūte āścaryeṇa samanvāgatā bhaviṣyanti | tasmiṃś ca subhūte pṛthivī-pradeśe śāstā viharaty anyatara-anyataro vā vijñaguru-sthānīyaḥ ||12||
^ck13【The first ending】
 evam ukta āyuṣmān subhūtir bhagavantam etad avocat |
 ko nāma ayaṃ bhagavan dharmaparyāyaḥ kathaṃ cainaṃ dhārayāmi |
 evam ukte bhagavān āyuṣmantaṃ subhūtim etad avocat |
 prajñāpāramitā nāma ayaṃ subhūte dharmaparyāyaḥ |
 evaṃ cainaṃ dhāraya |
 tatkasya hetoḥ | yaiva subhūte prajñāpāramitā tathāgatena bhāṣitā saiva-a-pāramitā tathāgatena bhāṣitā | tenocyate prajñāpāramiteti |
 tatkiṃ manyase subhūte api nvasti sa kaścid dharmo yastathāgatena bhāṣitaḥ|
 subhūtir āha | no hīdaṃ bhagavan nāsti sa kaścid dharmo yas tathāgatena bhāṣitaḥ |
 bhagavān āha | tatkiṃ manyase subhūte yāvat trisāhasramahāsāhasre lokadhātau pṛthivīrajaḥ kaccit tad bahu bhavet |
 subhūtir āha | bahu bhagavan bahu sugata pṛthivīrajo bhavet |
 tatkasya hetoḥ | yat tad bhagavan pṛthivīrajas tathāgatena bhāṣitam a-rajas tad bhagavaṃs tathāgatena bhāṣitam | tenocyate pṛthivīraja iti | yo'py asau lokadhātus tathāgatena bhāṣito 'dhātuḥ sa tathāgatena bhāṣitaḥ |tenocyate lokadhātur iti |
 bhagavān āha | tatkiṃ manyase subhūte dvātriṃśan mahāpuruṣa-lakṣaṇais tathāgato 'rhan samyaksaṃbuddho draṣṭavyaḥ |
 subhūtir āha | no hīdaṃ bhagavan na dvātriṃśan-mahāpuruṣa-lakṣaṇais tathāgato 'rhan samyaksaṃbuddho draṣṭavyaḥ |
 tatkasya hetoḥ | yāni hi tāni bhagavan dvātriṃśan mahāpuruṣa-lakṣaṇāni tathāgatena bhāṣitāny a-lakṣaṇāni tāni bhagavaṃs tathāgatena bhāṣitāni | tenocyante dvātriṃśan-mahāpuruṣa-lakṣaṇānīti |
 bhagavān āha | yaś ca khalu punaḥ subhūte strī vā puruṣo vā dine dine gaṅgā-nadī-vālukā-samān ātma-bhāvān parityajet evaṃ parityajangaṅgā-nadī-vālukā-samān kalpāṃs tān ātma-bhāvān parityajet
 yaś ceto dharmaparyāyād antaśaś catuṣpādikām api gāthām udgṛhya parebhyo deśayet saṃprakāśayed ayam eva tato nidānaṃ bahutaraṃ puṇya-skandhaṃ prasunuyād aprameyam asaṃkhyeyam |
^ck14【Selfless patience and perfect inner freedom】
 atha khalv āyuṣmān subhūtir dharma-vegena-aśrūṇi prāmuñcat so 'śrūṇi pramṛjya bhagavantam etad avocat |
āścaryaṃ bhagavan parama-aścaryaṃ sugata yāvad ayaṃ dharm-aparyāyas tathāgatena bhāṣito 'grayāna-saṃprasthitānāṃ sattvānām arthāya śreṣṭha-yāna-saṃprasthitānāṃ sattvānām-arthāya yato me bhagavañ jñānam utpannam |
 na mayā bhagavañ jātv evaṃrūpo dharmaparyāyaḥ śruta-pūrvaḥ |
parameṇa te bhagavann āścaryeṇa samanvāgatā bodhisattvā bhaviṣyanti ya iha sūtre bhāṣyamāṇe śrutvā bhūta-saṃjñām utpādayiṣyanti |
 tatkasya hetoḥ | yā caiṣā bhagavan bhūta-saṃjñā saiva-abhūta-saṃjñā |tasmāt tathāgato bhāṣate bhūta-saṃjñā bhūta-saṃjñeti |
na mama bhagavann āścaryaṃ yad aham imaṃ dharmaparyāyaṃ bhāṣyamāṇam avakalpayāmyadhimucye |
 ye 'pi te bhagavan sattvā bhaviṣyanty anāgate 'dhvani paścime kāle paścime samaye paścimāyāṃ pañca-śatyāṃ saddharma-vipralope vartamāne ya imaṃ bhagavan dharm-aparyāyam udgrahīṣyanti dhārayiṣyanti vācayiṣyanti paryavāpsyanti parebhyaś ca vistareṇa saṃprakāśayiṣyanti te parama-āścaryeṇa samanvāgatā bhaviṣyanti |
 api tu khalu punar bhagavan na teṣām ātmasaṃjñā pravartiṣyate na sattva-saṃjñā na jīva-saṃjñā na pudgala-saṃjñā pravartiṣyate nāpi teṣāṃ kācit saṃjñā nāsaṃjñā pravartate |
 tatkasya hetoḥ | yā sā bhagavann ātma-saṃjñā saiva-a-saṃjñā | yā sattva-saṃjñā jīva-saṃjñā pudgala-saṃjñā saivāsaṃjñā |
 tatkasya hetoḥ | sarva-saṃjñā-apagatā hi buddhā bhagavantaḥ |
 evam ukte bhagavān āyuṣmantaṃ subhūtim etad avocat |
 evam etat subhūte evam etat |
 parama-āścarya-samanvāgatās te sattvā bhaviṣyanti ya iha subhūte sūtre bhāṣyamāṇe nottrasiṣyanti na saṃtrasiṣyanti na saṃtrāsam āpatsyante |
 tatkasya hetoḥ | paramapāramiteyaṃ subhūte tathāgatena bhāṣitā yaduta-a-pāramitā | yāṃ ca subhūte tathāgataḥ parama-pāramitāṃ bhāṣate tām aparimāṇā api buddhā bhagavanto bhāṣante | tenocyate parama-pāramiteti |
api tu khalu punaḥ subhūte yā tathāgatasya kṣānti-pāramitā saivāpāramitā |
tatkasya hetoḥ | yadā me subhūte kaliṅgarājā-aṅga-pratyaṅga-māṃsānyacchaitsīt nāsīn-me tasmin samaya ātma-saṃjñā vā sattva-saṃjñā vā jīva-saṃjñā vā pudgala-saṃjñā vā nāpi me kācit saṃjñā vā asaṃjñā vā babhūva |
tatkasya hetoḥ | sacen me subhūte tasmin samaya ātma-saṃjñā-abhaviṣyad vyāpāda-saṃjñā api me tasmin samaye'bhaviṣyat | sacet sattva-saṃjñā jīva-saṃjñā pudgala-saṃjñā-abhaviṣyad vyāpāda-saṃjñā api me tasmin samaye 'bhaviṣyat |
tatkasya hetoḥ | abhijānāmy ahaṃ subhūte 'tīte 'dhvani pañca jāti-śatāni yad ahaṃ kṣāntivādī ṛṣir abhūvam | tatra api me nātma-saṃjñā babhūvana sattva-saṃjñā na jīva-saṃjñā na pudgala-saṃjñā babhūva |
tasmāt tarhi subhūte bodhisattvena mahāsattvena sarva-saṃjñā vivarjayitvā anuttarāyāṃ samyaksaṃbodhau cittam utpādayitavyam |
 na rūpa-pratiṣṭhitaṃ cittam utpādayitavyaṃ na śabda-gandha-rasa-spraṣṭavya-dharma-pratiṣṭhitaṃ cittam utpādayitavyaṃ na dharma-pratiṣṭhitaṃ cittam utpādayitavyaṃ na adharma-pratiṣṭhitaṃ cittam  utpādayitavyaṃ na kvacit pratiṣṭhitaṃ cittam  utpādayitavyam |
tatkasya hetoḥ | yat pratiṣṭhitaṃ tadeva apratiṣṭhitam |
 tasmādeva tathāgato bhāṣate apratiṣṭhitena bodhisattvena dānaṃ dātavyam | na rūpa-śabda-gandha-rasa-spraṣṭavya-dharma-pratiṣṭhitena dānaṃ dātavyam |
api tu khalu punaḥ subhūte bodhisattvenaivaṃrūpo dānaparityāgaḥ kartavyaḥ sarva-sattvānām arthāya | 
tatkasya hetoḥ | yā caiṣā subhūte sattva-saṃjñā saivāsaṃjñā |
 ya evaṃ te sarva-sattvās tathāgatena bhāṣitās ta evāsattvāḥ |
tatkasya hetoḥ | bhūta-vādī subhūte tathāgataḥ satyavādī tathāvādyan anyathāvādī tathāgataḥ | na vitatha-vādī tathāgataḥ |
api tu khalu punaḥ subhūte yas tathāgatena dharmo 'bhisaṃbuddho deśitonidhyāto na tatra satyaṃ na mṛśā |
tadyathāpi nāma subhūte puruṣo 'ndhakāra-praviṣṭo na kiṃcid api paśyetevaṃ vastupatito bodhisattvo draṣṭavyo yo vastupatito dānaṃ parityajati |
tadyathāpi nāma subhūte cakṣuṣmān puruṣaḥ prabhātāyāṃ rātrau sūrye'bhyudgate nānāvidhāni rūpaṇi paśyet evam avastupatito bodhisattvodraṣṭavyo yo 'vastupatito dānaṃ parityajati |
api tu khalu punaḥ subhūte ye kulaputrā vā kuladuhitaro vemaṃ dharmaparyāyam udgrahīṣyanti dhārayiṣyanti vācayiṣyanti paryavāpsyanti parebhyaś ca vistareṇa saṃprakāśayiṣyanti jñātās te subhūte tathāgatena buddha-jñānena dṛṣṭās te subhūte tathāgatena buddha-cakṣuṣā buddhās te tathāgatena | sarve te subhūte sattvāaprameyam asaṃkhyeyaṃ puṇya-skandhaṃ prasaviṣyanti pratigrahīṣyanti ||14||
^ck15【The merit acquired 】
yaś ca khalu punaḥ subhūte strī vā puruṣo vā pūrv-āhṇa-kāla-samayegaṅgā-nadī-vālukā-samān ātmabhāvān parityajed |
 evaṃ madhyā-āhṇa-kāla-samaye gaṅgā-nadī-vālukā-samān ātmabhāvānparityajet |
 sāya-āhṇa-kāla-samaye gaṅgā-nadī-vālukā-samān ātmabhāvān parityajet
 anena paryāyeṇa bahūni kalpa-koṭi-niyuta-śatasahasrāṇy ātmabhāvān parityajet |
 yaś cemaṃ dharmaparyāyaṃ śrutvā na pratikṣipet ayam eva tato nidānaṃ bahutaraṃ puṇya-skandhaṃ prasunuyād aprameyam asaṃkhyeyam | kaḥ punar vādo yo likhitvodgṛhṇīyād dhārayed vācayet paryavāpnuyāt parebhyaś ca vistareṇa saṃprakāśayet |
api tu khalu punaḥ subhūte 'cintyo 'tulyo 'yaṃ dharmaparyāyaḥ |
ayaṃ ca subhūte dharmaparyāyas tathāgatena bhāṣito'gra-yāna-saṃprasthitānāṃ sattvānām arthāyaśreṣṭha-yāna-saṃprasthitānāṃ sattvānām arthāya |
ya imaṃ dharm-aparyāyam udgrahīṣyanti dhārayiṣyanti vācayiṣyanti paryavāpsyanti parebhyaśca vistareṇa saṃprakāśayiṣyanti jñātās te subhūte tathāgatena buddha-jñānena dṛṣṭās te subhūte tathāgatenabuddha-cakṣuṣā buddhās te tathāgatena |
sarve te subhūte sattvā aprameyeṇa puṇya-skandhena samanvāgatā bhaviṣyanti | acintyena atulyena amāpyena aparimāṇena puṇya-skandhena samanvāgatā bhaviṣyanti |
 sarve te subhūte sattvāḥ samāṃśena bodhiṃ dhārayiṣyanti |
tatkasya hetoḥ | na hi śakyaṃ subhūte 'yaṃ dharmaparyāyo hīna-adhimuktikaiḥ sattvaiḥ śrotuṃ
 na ātma-dṛṣṭikair na sattvadṛṣṭikair na jīva-dṛṣṭikair na pudgala-dṛṣṭikaiḥ |
 na abodhisattva-pratijñaiḥ sattvaiḥ śakyam ayaṃ dharmaparyāyaḥ śrotuṃ vodgrahītuṃ vā dhārayituṃ vā vācayituṃ vā paryavāptuṃ vā | nedaṃ sthānaṃ vidyate | 
api tu khalu punaḥ subhūte yatra pṛthivīpradeśa idaṃ sūtraṃ prakāśayiṣyate pūjanīyaḥ sa pṛthivīpradeśo bhaviṣyati sadeva-mānuṣa-asurasya lokasya vandanīyaḥ pradakṣiṇīyaś ca sa pṛthivīpradeśo bhaviṣyati caityabhūtaḥ sa pṛthivīpradeśo bhaviṣyati ||15||
^ck16【The presuppositions of merit】
api tu ye te subhūte kulaputrā vā kuladuhitaro vemān evaṃrūpān sūtrāntān udgrahīṣyanti dhārayiṣyanti vācayiṣyanti paryavāpsyanti yoniśaśca manasikariṣyanti parebhyaś ca vistareṇa saṃprakāśayiṣyanti teparibhūtā bhaviṣyanti suparibhūtāś ca bhaviṣyanti |
tatkasya hetoḥ | yāni ca teṣāṃ subhūte sattvānāṃ paurva-janmikāny-aśubhāni karmāṇi kṛtāny apāya-saṃvartanīyāni dṛṣṭa eva dharme paribhūtatayā tāni paurvajanmikāny aśubhāni karmāṇi kṣapayiṣyanti buddhabodhiṃ ca anuprāpsyanti | 
tat kasya hetoḥ | abhijānāmy ahaṃ subhūte atīte 'dhvany asaṃkhyeyaiḥ kalpair asaṃkhyeyatarair dīpaṃkarasya tathāgatasya arhataḥ samyaksaṃbuddhasya pareṇa paratareṇa catur-aśīti-buddha-koṭi-niyuta-śatasahasrāṇy abhūvan ye mayā ārāgitā ārāgya na virāgitāḥ | yac ca mayā subhūte te buddhā bhagavanta ārāgitā ārāgya na virāgitā
 yac ca paścime kāle paścime samaye paścimāyāṃ pañcaśatyāṃ saddharma-vipralopa-kāle vartamāne imān evaṃrūpān sūtrāntān udgrahīṣyanti dhārayiṣyanti vācayiṣyanti paryavāpsyanti parebhyaś ca vistareṇa saṃprakāśayiṣyanty
 asya khalu punaḥ subhūte puṇyaskandhasya antikād asau paurvakaḥ puṇya-skandhaḥ śatatamīm api kalāṃ nopaiti sahasratamīm api śatasahasratamīm api koṭitamīm api koṭi-śatatamīm api koṭi-śatasahasratamīm api koṭi-niyuta-śatasahasratamīm api saṃkhyām api kalāmapi gaṇanām apyupamām apy upaniṣadam api yāvad aupamyam api na kṣamate |
sacet punaḥ subhūte teṣāṃ kulaputrāṇāṃ kuladuhitfṇāṃ vā ahaṃ puṇyaskandhaṃ bhāṣeyaṃ yāvat te kulaputrā vā kuladuhitaro vā tasmin samaye puṇyaskandhaṃ prasaviṣyanti pratigrahīṣyanty unmādaṃ sattvā anuprāpnuyuś citta-vikṣepaṃ vā gaccheyuḥ |
api tu khalu punaḥ subhūte 'cintyo 'tulyo 'yaṃ dharma-paryāyas tathāgatena bhāṣitaḥ | asya acintya eva vipākaḥ pratikāṅkṣitavyaḥ ||16||
^ck17【The Bodhisattvas】
atha khalvāyuṣmān subhūtir bhagavantam etad avocat | kathaṃ bhagavan bodhisattva-yāna-saṃprasthitena sthātavyaṃ kathaṃ pratipattavyaṃ kathaṃ cittaṃ pragrahītavyam | 
bhagavān āha | iha subhūte bodhisattva-yāna-saṃprasthitena evaṃ cittam utpādayitavyaṃ
 sarve sattvā mayā anupadhiśeṣe nirvāṇadhātau parinirvāpayitavyāḥ |
 evaṃ ca sattvān parinirvāpya na kaścit sattvaḥ parinirvāpito bhavati |
tatkasya hetoḥ | sacet subhūte bodhisattvasya sattva-saṃjñā pravarteta na sa bodhisattva iti vaktavyaḥ | jīvasaṃjñā vā yāvat pudgalasaṃjñā vā pravarteta na sa bodhisattva iti vaktavyaḥ |
tat kasya hetoḥ | nāsti subhūte sa kaścid dharmo yo bodhisattva-yāna-saṃprasthito nāma |
tat kiṃ manyase subhūte asti sa kaścid dharmo yas tathāgatena dīpaṃkarasya tathāgatasya antikād anuttarāṃ samyaksaṃbodhim abhisaṃbuddhaḥ |
evam ukte āyuṣmān subhūtir bhagavantam etad avocat |yathā ahaṃ bhagavan bhagavato bhāṣitasya artham ājānāmi nāsti sabhagavan kaścid dharmo yas tathāgatena dīpaṃkarasya tathāgatasya arhataḥ samyaksaṃbuddhasya antikād anuttarāṃ samyaksaṃbodhim abhisaṃbuddhaḥ |
evam ukte bhagavān āyuṣmantaṃ subhūtim etad avocat | evam etat subhūte evam etan
 nāsti subhūte sa kaścid dharmo yas tathāgatena dīpaṃkarasya tathāgatasya arhataḥ samyaksaṃbuddhasya antikād anuttarāṃ samyaksaṃbodhim abhisaṃbuddhaḥ |
sacet punaḥ subhūte kaścid dharmas tathāgatena abhisaṃbuddho'bhaviṣyanna māṃ dīpaṃkaras tathāgato vyākariṣyad bhaviṣyasi tvaṃ māṇava-anāgate 'dhvani śākyamunir nāma tathāgato 'rhan samyaksaṃbuddha iti |
yasmāt tarhi subhūte tathāgatena arhatā samyaksaṃbuddhena nāsti sa kaścid dharmo yo 'nuttarāṃ samyaksaṃbodhim abhisaṃbuddhas tasmād ahaṃ dīpaṃkareṇa tathāgatena vyākṛto bhaviṣyasi tvaṃ māṇava-anāgate'dhvani śākyamunir nāma tathāgato 'rhan samyaksaṃbuddhaḥ |
tatkasya hetoḥ | tathāgata iti subhūte | bhūta-tathatāyā etad adhivacanam |
tathāgata iti subhūte | anutpāda dharmatāyā etad adhivacanam |
 tathāgataiti subhūte | dharmo cchedasya etad adhivacanam |
 tathāgata iti subhūte |atyanta anutpannasya etad adhivacanam |
 tat kasya hetoḥ | eṣa subhūte'nutpādo yaḥ paramārthaḥ |
 yaḥ kaścit subhūte evaṃ vadet tathāgatena arhatā samyak-saṃbuddhena anuttarā samyaksaṃbodhir abhisaṃbuddheti sa vitathaṃ vaded abhyācakṣīta māṃ sa subhūte asatodgṛhītena |tat kasya hetoḥ |nāsti subhūte sa kaścid dharmo yas tathāgatena anuttarāṃ samyaksaṃbodhim abhisaṃbuddhaḥ |
yaś ca subhūte tathāgatena dharmo 'bhisaṃbuddho deśito vā tatra nan satyaṃ na mṛṣā |
 tasmāttathāgato bhāṣate sarvadharmā buddhadharmā iti|
tat kasya hetoḥ | sarva-dharmā iti subhūte a-dharmās tathāgatena bhāṣitāḥ | tasmād ucyante sarvadharmā buddha-dharmā iti |
tadyathāpi nāma subhūte puruṣo bhaved upetakāyo mahākāyaḥ |
āyuṣmān subhūtir āha | yo 'sau bhagavaṃs tathāgatena puruṣo bhāṣita upetakāyo mahākāya ity akāyaḥ sa bhagavaṃs tathāgatena bhāṣitaḥ |tenocyata upetakāyo mahākāya iti |
bhagavān āha | evam etat subhūte | yo bodhisattva evaṃ vaded ahaṃ sattvān parinirvāpayiṣyāmīti na sa bodhisattva iti vaktavyaḥ |
tatkasya hetoḥ | asti subhūte sa kaścid dharmo yo bodhisattvo nāma |
subhūtir āha | no hīdaṃ bhagavan nāsti sa kaścid dharmo yo bodhisattvonāma |
bhagavān āha | sattvāḥ sattvā iti subhūte asattvās te tathāgatena bhāṣitās tenocyate sattvā iti |
tasmāt tathāgato bhāṣate nirātmānaḥ sarvadharmā nirjīvā niṣpoṣāniṣpudgalāḥ sarvadharmā iti |
yaḥ subhūte bodhisattva evaṃ vaded ahaṃ kṣetra-vyūhān niṣpādayiṣyāmīti sa vitathaṃ vadet | so 'pi tathaiva vaktavyaḥ|
tatkasya hetoḥ | kṣetra-vyūhāḥ kṣetra-vyūhā iti subhūte 'vyūhās te tathāgatena bhāṣitāḥ | tenocyante kṣetra-vyūhā iti |
yaḥ subhūte bodhisattvo nirātmāno dharmā nirātmāno dharmā ity adhimucyate sa tathāgatena arhatā samyaksaṃbuddhena bodhisattvo mahāsattva ity ākhyātaḥ ||17||
^ck18【The Buddha's Five Eyes】
bhagavān āha | tatkiṃ manyase subhūte saṃvidyate tathāgatasya māṃsa-cakṣuḥ |
subhūtir āha | evam etad bhagavan saṃvidyate tathāgatasya māṃsa-cakṣuḥ|
bhagavān āha | tatkiṃ manyase subhūte saṃvidyate tathāgatasya divyaṃ cakṣuḥ |
subhūtir āha | evam etad bhagavan saṃvidyate tathāgatasya divyaṃ cakṣuḥ|
bhagavān āha | tatkiṃ manyase subhūte saṃvidyate tathāgatasyaprajñā-cakṣuḥ |
subhūtir āha | evam etad bhagavan saṃvidyate tathāgatasya prajñā-cakṣuḥ|
bhagavān āha | tatkiṃ manyase subhūte saṃvidyate tathāgatasya dharma-cakṣuḥ |
subhūtir āha | evam etad bhagavan saṃvidyate tathāgatasya dharma-cakṣuḥ |
bhagavānāha | tatkiṃ manyase subhūte saṃvidyate tathāgatasya buddha-cakṣuḥ | 
subhūtir āha | evam etad bhagavan saṃvidyate tathāgatasya buddha-cakṣuḥ |
bhagavān āha | tatkiṃ manyase subhūte yāvatyo gaṅgāyāṃ mahā-nadyāṃ vālukā api nu tā vālukās tathāgatena bhāṣitāḥ |
subhūtir āha | evam etad bhagavan evam etat sugata bhāṣitās tathāgatena vālukāḥ |
bhagavān āha | tatkiṃ manyase subhūte yāvatyo gaṅgāyāṃ mahānadyāṃ vālukās tāvatya eva gaṅgānadyo bhaveyuḥ tāsu yā vālukās tāvantaś ca lokadhātavo bhaveyuḥ kaccid bahavas te lokadhātavo bhaveyuḥ |
subhūtir āha | evam etad bhagavann evam etat sugata bahavas te lokadhātavo bhaveyuḥ |
bhagavān āha | yāvantaḥ subhūte teṣu lokadhāteṣu sattvās teṣām ahaṃ nānābhāvāṃ cittadhārāṃ prajānāmi |
tatkasya hetoḥ | citta-dhārā citta-dhāreti subhūte adhāraiṣā tathāgatena bhāṣitā | tenocyate citta-dhāreti |
tatkasya hetoḥ | atītaṃ subhūte cittaṃ nopalabhyate | anāgataṃ cittaṃ nopalabhyate | pratyutpannaṃ cittaṃ nopalabhyate ||18||
^ck19【The Buddha's Merit is no Merit】
tatkiṃ manyase subhūte yaḥ kaścit kulaputro vā kuladuhitā vevaṃ trisāhasramahāsāhasraṃ lokadhātuṃ sapta-ratna-paripūrṇaṃ kṛtvā tathāgatebhyo 'rhadbhyaḥ samyaksaṃbuddhebhyo dānaṃ dadyād api nu sa kulaputro vā kuladuhitā vā tato nidānaṃ bahu puṇya-skandhaṃ prasunuyāt |
subhūtir āha | bahu bhagavan bahu sugata |
 bhagavān āha | evam etat subhūte evam etad bahu sa kulaputro vā kuladuhitā vā tato nidānaṃ bahu puṇya-skandhaṃ prasunuyād |
tatkasya hetoḥ | puṇya-skandhaḥ puṇya-skandha iti subhūte a-skandhaḥ sa tathāgatena bhāṣitaḥ | tenocyate puṇya-skandha iti | sacet punaḥ subhūte puṇya-skandho 'bhaviṣyan na tathāgato 'bhāṣiṣyat puṇya-skandhaḥ puṇya-skandha iti ||19||
^ck20【The Buddha's physical body】
tat kiṃ manyase subhūte rūpa-kāya-pariniṣpattyā tathāgato draṣṭavyaḥ |
subhūtir āha | no hīdaṃ bhagavan na rūpa-kāya-pariniṣpattyā tathāgato draṣṭavyaḥ |
tatkasya hetoḥ | rūpa-kāya-pariniṣpattī rūpakāya-pariniṣpattir iti bhagavan apariniṣpattir eṣā tathāgatena bhāṣitā | tenocyate rūpakāya-pariniṣpattir iti|
bhagavān āha | tatkiṃ manyase subhūte lakṣaṇa-saṃpadā tathāgato draṣṭavyaḥ |
subhūtir āha | no hīdaṃ bhagavan na lakṣaṇa-saṃpadā tathāgato draṣṭavyaḥ |
tatkasya hetoḥ | yaiṣā bhagavaṃl lakṣaṇa-saṃpat tathāgatena bhāṣitā alakṣana-saṃpad eṣā tathāgatena bhāṣitā | tenocyate lakṣaṇa-saṃpad iti||20||
^ck21【The Buddha's teaching】
bhagavān āha | tatkiṃ manyase subhūte api nu tathāgatasyaivaṃ bhavati mayā dharmo deśita iti |
subhūtir āha | no hīdaṃ bhagavan tathāgatasyaivaṃ bhavati mayā dharmo deśita iti |
bhagavān āha | yaḥ subhūte evaṃ vadet tathāgatena dharmo deśita iti sa vitathaṃ vaded abhyācakṣīta māṃ sa subhūte 'satodgṛhītena |
tatkasya hetoḥ | dharma-deśanā dharma-deśaneti subhūte nāsti sa kaścid dharmo yo dharma-deśanā nāmopalabhyate |
evam ukta āyuṣmān subhūtir bhagavantam etad avocat |
 asti bhagavan kecit sattvā bhaviṣyanty anāgate 'dhvani paścime kāle paścime samaye paścimāyāṃ pañcaśatyāṃ saddharma-vipralope vartamāne ya imān evaṃrūpān dharmāñ śrutvā abhiśraddhāsyanti |
bhagavān āha | na te subhūte sattvā nāsattvāḥ |
tatkasya hetoḥ | sattvāḥ sattvā iti subhūte sarve te subhūte asattvās tathāgatena bhāṣitāḥ | tenocyante sattvā iti ||21||
^ck22【The Buddha's Dharma】
tatkiṃ manyase subhūte api nv asti sa kaścid dharmo yas tathāgatena anuttarāṃ samyaksaṃbodhim abhisaṃbuddhaḥ |
 āyuṣmān subhūtir āha |
 no hīdaṃ bhagavan nāsti sa bhagavan kaścid dharmo yas tathāgatena anuttarāṃ samyaksaṃbodhim abhisaṃbuddhaḥ |
bhagavān āha | evam etat subhūte evam etad aṇur api tatra dharmo na saṃvidyate nopalabhyate | tenocyate 'nuttarā samyaksaṃbodhir iti ||22||
^ck23【The Buddha's Dharma 2】
api tu khalu punaḥ subhūte samaḥ sa dharmo na tatra kaścid viṣamaḥ |tenocyate 'nuttarā samyaksaṃbodhir iti |
nirātmatvena niḥsattvatvena nirjīvatvena niṣpudgalatvena
 samāsānuttarā samyaksaṃbodhiḥ sarvaiḥ kuśalair dharmair abhisaṃbudhyate |
tat kasya hetoḥ | kuśalā dharmāḥ kuśalā dharmā iti subhūte adharmāś caiva te tathāgatena bhāṣitāḥ | tenocyante kuśalā dharmā iti ||23||
^ck24【Once more about the Buddha's Merit (】
yaśca khalu punaḥ subhūte strī vā puruṣo vā yāvantas trisāhasramahāsāhasre lokadhātau sumeravaḥ parvata-rājānas tāvato rāśīn saptānāṃ ratnānām abhisaṃhṛtya tathāgatebhyo 'rhadbhyaḥ samyaksaṃbuddhebhyo dānaṃ dadyāt|
yaś ca kulaputro vā kuladuhitā vetaḥ prajñāpāramitāyā dharma-paryāyād antaśaś catuṣpādikām api gāthām udgṛhya parebhyo deśayed asya subhūte puṇyaskandhasya asau paurvakaḥ puṇya-skandhaḥ śatatamīm api kalāṃ nopaiti yāvad upaniṣadam api na kṣamate ||24||
^ck25【The Buddha as a saviour, and the nature of emancipation】
tatkiṃ manyase subhūte api nu tathāgatasyaivaṃ bhavati mayā sattvāḥ parimocitā iti | na khalu punaḥ subhūta evaṃ draṣṭavyam |
tatkasya hetoḥ | nāsti subhūte kaścit sattvo yas tathāgatena parimocitaḥ |
yadi punaḥ subhūte kaścit sattvo 'bhaviṣyad yas tathāgatena parimocitaḥ syāt sa eva tathāgatasya ātmagrāho 'bhaviṣyat sattva-grāho jīva-grāhaḥ pudgala-grāho 'bhaviṣyat |
ātma-grāha iti subhūte agrāha eṣa tathāgatena bhāṣitaḥ | sa ca bālapṛthagjanair udgṛhītaḥ |
bālapṛthag-janā iti subhūte a-janā eva te tathāgatena bhāṣitāḥ |tenocyante bālapṛthagjanā iti ||25||
^ck26【The true nature of a Buddha 】
tatkiṃ manyase subhūte lakṣaṇa-saṃpadā tathāgato draṣṭavyaḥ |
subhūtir āha | no hīdaṃ bhagavan | yathā ahaṃ bhagavato bhāṣitasya artham ājānāmi na lakṣaṇa-saṃpadā tathāgato draṣṭavyaḥ |
bhagavān āha | sādhu sādhu subhūte evam etat subhūte evam etad yathā vadasi | na lakṣaṇa-saṃpadā tathāgato draṣṭavyaḥ | tatkasya hetoḥ | sacet punaḥ subhūte lakṣaṇa-saṃpadā tathāgato draṣṭavyo 'bhaviṣyad rājā-api cakravartī tathāgato 'bhaviṣyat | tasmānna lakṣaṇasaṃpadā tathāgato draṣṭavyaḥ |
āyuṣmān subhūtir bhagavantametadavocat | yathāhaṃ bhagavato bhāṣitasya artham ājānāmi na lakṣaṇa-saṃpadā tathāgato draṣṭavyaḥ |
atha khalu bhagavāṃs tasyāṃ velāyām ime gāthe abhāṣata |
 ye māṃ rūpeṇa cādrākṣur ye māṃ ghoṣeṇa cānvaguḥ |mithyā-prahāṇa-prasṛtā na māṃ drakṣyanti te janāḥ ||1||
dharmato buddho draṣṭavyo dharmakāyā hi nāyakāḥ |dharmatā ca na vijñeyā na sā śakyā vijānitum ||2||
^ck27【The effectiveness of meritorious deeds】
tatkiṃ manyase subhūte lakṣaṇa-saṃpadā tathāgatena anuttarā samyaksaṃbodhir abhisaṃbuddhā |
na khalu punas te subhūte evaṃ draṣṭavyam |
 tatkasya hetoḥ | na hi subhūtelakṣaṇa-saṃpadā tathāgatena anuttarā samyaksaṃbodhir abhisaṃbuddhā syāt |
 na khalu punas te subhūte kaścid evaṃ vadet bodhisattva-yāna-saṁprasthitaiḥ kasyacid dharmasya vināśaḥ prajñapta ucchedo veti na khalu punas te subhūte evaṃ draṣṭavyam |
 tatkasya hetoḥ |na bodhisattva-yāna-saṃprasthitaiḥ kasyacid dharmasya vināśaḥ prajñapto nocchedaḥ | 
^ck28【The effectiveness of meritorious deeds 2】
 yaś ca khalu punaḥ subhūte kulaputro vā kuladuhitā vā gavgānadī-vālukā-samāṃl lokadhātūn sapta-ratna-paripūrṇāṃ kṛtvā tathāgatebhyo 'rhadbhyaḥ samyaksaṃbuddhebhyo dānaṃ dadyād
 yaś ca bodhisattvo nirātmakeṣv anutpattikeṣu dharmeṣu kṣāntiṃp ratilabhate ayam eva tato nidānaṃ bahutaraṃ puṇyaskandhaṃ prasaved aprameyam asaṃkhyeyam |
na khalu punaḥ subhūte bodhisattvena mahāsattvena puṇyaskandhaḥ parigrahītavyaḥ |
āyuṣmān subhūtir āha | nanu bhagavan bodhisattvena puṇyaskandhaḥ parigrahītavyaḥ |
 bhagavān āha | parigrahītavyaḥ subhūte nodgrahītavyaḥ | tenocyate parigrahītavya iti ||28||
^ck29【The effectiveness of meritorious deeds 3】
api tu khalu punaḥ subhūte yaḥ kaścid evaṃ vadet tathāgato gacchati vā āgacchati vā tiṣṭhati vā niṣīdati vā śayyāṃ vā kalpayati na me subhūte sa bhāṣitasya artham ājānāti |
tatkasya hetoḥ | tathāgata iti subhūta ucyate na kvacidgato na kutaścid āgataḥ | tenocyate tathāgato 'rhan samyaksaṃbuddha iti ||29||`)