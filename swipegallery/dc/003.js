jsonp(3,{"name":"dc","start":6285},`^cb67c7是比丘晡時從禪起，往詣佛所，頭面禮足，
却住一面，白佛言：「世尊！
我於禪中思惟，作是念：『頗有色常、恒、不變易、正住耶？
如是受、想、行、識，常、恒、不變易、正住耶？』
今白世尊：頗有色常、恒、不變易、正住耶？
頗有受、想、行、識，常、恒、不變易、正住耶？」
^cb67c13爾時，世尊手執小土摶，告彼比丘言：「汝見我手中土摶不？」
^cb67c14比丘白佛：「已見。世尊！」
^cb67c15「比丘！如是少土，我不可得。
若我可得者，則是常、恒、不變易、正住法。」
^cb67c16佛告比丘：「我自憶宿命，長夜修福，得諸勝妙可愛果報之事。
曾於七年中，修習慈心，經七劫成壞，不還此世。
七劫壞時生光音天，七劫成時還生梵世，
空宮殿中作大梵王，無勝、無上，領千世界。
從是已後，復三十六反，作天帝釋。
復百千反，作轉輪聖王，領四天下，正法治化，
七寶具足，所謂輪寶、象寶、馬寶、摩尼寶、
玉女寶、主藏臣寶、主兵臣寶；千子具足，
皆悉勇健；於四海內，其地平正，無諸毒刺，
不威、不迫，以法調伏。
^cb67c26「灌頂王法有八萬四千龍象，皆以眾寶莊嚴而挍餝之，
寶網覆上，建立寶幢，布薩象王最為導首，
朝、晡二時自會殿前。
我時念言：『是大群象，日日再反往來，蹈殺眾生無數，願令四萬二千象百年一來。』
即如所願，八萬四千象中，四萬二千象百年一至。
^cb68a3「灌頂王法復有八萬四千匹馬，亦以純金為諸乘具，
金網覆上，婆羅馬王為其導首。
^cb68a5「灌頂王法有八萬四千四種寶車，所謂金車、
銀車、琉璃車、頗梨車，師子、虎、豹皮、雜色欽婆羅以為覆襯，䟦求毗闍耶難提音聲之車為其導首。
^cb68a8「灌頂王法領八萬四千城，安隱豐樂，人民熾盛，拘舍婆提城而為上首。
^cb68a10「灌頂王法有八萬四千四種宮殿，所謂金、
銀、琉璃、頗梨、摩尼琉璃，由訶而為上首。
^cb68a12「比丘！灌頂王法有八萬四千四種寶床，
所謂金、銀、琉璃、頗梨，種種繒褥、氍氀、𣯾㲪、
迦陵伽臥具以敷其上，安置丹枕。
^cb68a14「復次，比丘！灌頂王法復有八萬四千四種衣服，
所謂迦尸細衣、芻摩衣、頭鳩羅衣、拘沾婆衣。
^cb68a17「復次，比丘！灌頂王法有八萬四千玉女，
所謂剎利女、似剎利女，況復餘女。
^cb68a18「復次，比丘！灌頂王法有八萬四千飲食，眾味具足。
比丘！八萬四千玉女中，唯以一人以為給侍；
八萬四千寶衣，唯著一衣；八萬四千寶床，
唯臥一床；八萬四千宮殿，唯處一殿；八萬四千城，
唯居一城，名拘舍婆提；八萬四千寶車，
唯乘一車，名毘闍耶難提瞿沙，出城遊觀；
八萬四千寶馬，唯乘一馬，名婆羅訶，毛尾紺色；
八萬四千龍象，唯乘一象，名布薩陀，出城遊觀。
^cb68a27「比丘！此是何等業報，得如是威德自在耶？
此是三種業報，云何為三？
一者布施，二者調伏，三者修道。
比丘當知，凡夫染習五欲，無有厭足，聖人智慧成滿，而常知足。
比丘！一切諸行，過去盡滅、過去變易，彼自然眾具及以名稱，
皆悉磨滅。是故，比丘！
永息諸行，厭離、斷欲、解脫。
比丘！色為常？無常？」
^cb68b5比丘白佛言：「無常。
世尊！」
「若無常者，是苦耶？」
^cb68b6比丘白佛言：「是苦。
世尊！」
「比丘！若無常、苦，是變易法，聖弟子寧復於中計我、
異我、相在不？」
^cb68b8比丘白佛：「不也，世尊！」
^cb68b9「如是受、想、行、識，為常、為無常。」
比丘白佛言：「無常。
世尊！」
^cb68b10「若無常者，是苦耶？」
比丘白佛言：「是苦。
世尊！」
^cb68b11「比丘！若無常、苦，是變易法，聖弟子寧復於中計我、
異我、相在不？」
^cb68b12比丘白佛：「不也，世尊！」
^cb68b13佛告比丘：「諸所有色，若過去、若未來、若現在，
若內、若外，若麤、若細，若好、若醜，若遠、若近，
彼一切非我、不異我、不相在。
如是受、想、行、識，若過去、若未來、若現在，
若內、若外，若麁、若細，若好、若醜，若遠、若近，
彼一切非我、不異我、不相在。
比丘！於色當生厭離、厭、離欲、解脫。
如是於受、想、行、識，當生厭、離欲、解脫，解脫知見：
『我生已盡，梵行已立，所作已作，自知不受後有。』」
^cb68b21時，彼比丘聞佛所說，踊躍歡喜，作禮而去。
常念土摶譬教授，獨一靜處，精勤思惟，
不放逸住；不放逸住已：「所以善男子剃除鬚髮，
正信非家，出家學道，為究竟無上梵行，
見法自知身作證：『我生已盡，梵行已立，
所作已作，自知不受後有。』」
^cb68b27時，彼尊者亦自知法，心得解脫，成阿羅漢。
^n265【二六五】^cb68b29如是我聞：
一時，佛住阿毘陀處恒河側。
^cb68c1爾時，世尊告諸比丘：「譬如恒河大水暴起，
隨流聚沫，明目士夫諦觀分別；諦觀分別時，
無所有、無牢、無實、無有堅固。
所以者何？彼聚沫中無堅實故。
如是諸所有色，若過去、若未來、若現在，
若內、若外，若麁、若細，若好、若醜，若遠、若近。
比丘！諦觀思惟分別，無所有、無牢、無實、
無有堅固，如病、如癰、如刺、如殺，無常、苦、
空、非我。所以者何？
色無堅實故。
^cb68c8「諸比丘！譬如大雨水泡，一起一滅，明目士夫諦觀思惟分別；
諦觀思惟分別時，無所有、無牢、無實、無有堅固。
所以者何？以彼水泡無堅實故。
如是，比丘！諸所有受，若過去、若未來、若現在，
若內、若外，若麁、若細，若好、若醜，若遠、若近。
比丘！諦觀思惟分別。
諦觀思惟分別時，無所有、無牢、無實、無有堅固，
如病、如癰、如刺、如殺，無常、苦、空、非我。
所以者何？以受無堅實故。
^cb68c17「諸比丘！譬如春末夏初，無雲、無雨，日盛中時，
野馬流動，明目士夫諦觀思惟分別；諦觀思惟分別時，
無所有、無牢、無實、無有堅固。
所以者何？以彼野馬無堅實故。
如是，比丘！諸所有想，若過去、若未來、若現在，
若內、若外，若麤、若細，若好、若醜，若遠、若近。
比丘！諦觀思惟分別。
諦觀思惟分別時，無所有、無牢、無實、無有堅固，
如病、如癰、如刺、如殺，無常、苦、空、非我。
所以者何？以想無堅實故。
^cb68c25「諸比丘！譬如明目士夫求堅固材，執持利斧，
入於山林，見大芭蕉樹，𦟛直長大，即伐其根，
斬截其峯，葉葉次剝，都無堅實，諦觀思惟分別。
諦觀思惟分別時，無所有、無牢、無實、無有堅固。
所以者何？以彼芭蕉無堅實故。
如是，比丘！諸所有行，若過去、若未來、若現在，
若內、若外，若麁、若細，若好、若醜，若遠、若近。
比丘！諦觀思惟分別。
諦觀思惟分別時，無所有、無牢、無實、無有堅固，
如病、如癰、如刺、如殺，無常、苦、空、非我。
所以者何？以彼諸行無堅實故。
^cb69a7「諸比丘！譬如幻師、若幻師弟子，於四衢道頭，
幻作象兵、馬兵、車兵、步兵，有智明目士夫諦觀思惟分別；
諦觀思惟分別時，無所有、無牢、無實、無有堅固。
所以者何？以彼幻無堅實故。
如是，比丘！諸所有識，若過去、若未來、若現在，
若內、若外，若麁、若細，若好、若醜，若遠、若近。
比丘！諦觀思惟分別，諦觀思惟分別時，
無所有、無牢、無實、無有堅固，如病、如癰、
如刺、如殺，無常、苦、空、非我。
所以者何？以識無堅實故。」
^cb69a16爾時，世尊欲重宣此義，而說偈言：
^gatha「觀色如聚沫，受如水上泡，
^gatha想如春時燄，諸行如芭蕉，
^gatha諸識法如幻，日種姓尊說。
^gatha周匝諦思惟，正念善觀察，
^gatha無實不堅固，無有我我所。
^gatha於此苦陰身，大智分別說，
^gatha離於三法者，身為成棄物，
^gatha壽暖及諸識，離此餘身分，
^gatha永棄丘塚間，如木無識想。
^gatha此身常如是，幻偽誘愚夫。
^gatha如殺如毒刺，無有堅固者。
^gatha比丘勤修習，觀察此陰身，
^gatha晝夜常專精，正智繫念住，
^gatha有為行長息，永得清涼處。」
^cb69b3時，諸比丘聞佛所說，歡喜奉行。
^n266【二六六】^cb69b4如是我聞：
一時，佛住舍衛國祇樹給孤獨園。
^cb69b5爾時，佛告諸比丘：「於無始生死，無明所蓋，
愛結所繫，長夜輪迴，不知苦之本際；有時長久不雨，
地之所生百穀草木，皆悉枯乾。
諸比丘！若無明所蓋，愛結所繫，眾生生死輪迴，
愛結不斷，不盡苦邊。
諸比丘！有時長夜不雨，大海水悉皆枯竭。
諸比丘！無明所蓋，愛結所繫，眾生生死輪迴，
愛結不斷，不盡苦邊。
諸比丘！有時長夜須彌山王皆悉崩落，
無明所蓋，愛結所繫，眾生長夜生死輪迴，
愛結不斷，不盡苦邊。
諸比丘！有時長夜此大地悉皆敗壞，而眾生無明所蓋，
愛結所繫，眾生長夜生死輪迴，愛結不斷，不盡苦邊。
^cb69b17「比丘！譬如狗子繫柱，彼繫不斷，長夜繞柱，輪迴而轉。
如是，比丘！愚夫眾生不如實知色、色集、
色滅、色味、色患、色離，長夜輪迴，順色而轉。
如是不如實知受、想、行、識、識集、識滅、識味、
識患、識離，長夜輪迴，順識而轉。
諸比丘！隨色轉、隨受轉、隨想轉、隨行轉、隨識轉。
隨色轉故，不脫於色，隨受、想、行、識轉故，不脫於識。
以不脫故，不脫生、老、病、死、憂、悲、惱、苦。
多聞聖弟子如實知色、色集、色滅、色味、
色患、色離故，不隨色轉；如實知受、想、行、
識、識集、識滅、識味、識患、識離故，不隨識轉。
不隨轉故，脫於色，脫於受、想、行、識，我說脫於生、
老、病、死、憂、悲、惱、苦。」
^cb69b29佛說此經已。時，諸比丘聞佛所說，歡喜奉行。
^n267【二六七】^cb69c2如是我聞：
一時，佛住舍衛國祇樹給孤獨園。
^cb69c3爾時，世尊告諸比丘：「眾生於無始生死，
無明所蓋，愛結所繫，長夜輪迴生死，不知苦際。
諸比丘！譬如狗繩繫著柱，結繫不斷故，
順柱而轉，若住、若臥，不離於柱。
如是凡愚眾生，於色不離貪欲、不離愛、
不離念、不離渴、輪迴於色，隨色轉，若住、
若臥，不離於色。如是受、想、行、識，隨受、想、
行、識轉，若住、若臥不離於識。
^cb69c10「諸比丘！當善思惟觀察於心。
所以者何？長夜心為貪欲所染，瞋恚、愚癡所染故。
比丘！心惱故眾生惱，心淨故眾生淨。
比丘！我不見一色種種如斑色鳥，心復過是。
所以者何？彼畜生心種種故，色種種。
^cb69c15「是故，比丘！當善思惟觀察於心。
諸比丘！長夜心貪欲所染，瞋恚、愚癡所染，
心惱故眾生惱，心淨故眾生淨。
比丘當知，汝見嗟蘭那鳥種種雜色不？」
^cb69c18答言：「曾見。世尊！」
^cb69c19佛告比丘：「如嗟蘭那鳥種種雜色，我說彼心種種雜亦復如是。
所以者何？彼嗟蘭那鳥心種種故其色種種。
是故，當善觀察思惟於心，長夜種種貪欲、
瞋恚、愚癡所染，心惱故眾生惱，心淨故眾生淨。
^cb69c23譬如畫師、畫師弟子，善治素地，具眾彩色，隨意圖畫種種像類。
^cb69c25「如是，比丘！凡愚眾生不如實知色、色集、
色滅、色味、色患、色離，於色不如實知故，
樂著於色；樂著色故，復生未來諸色。
如是凡愚不如實知受、想、行、識、識集、識滅、
識味、識患、識離。不如實知故，樂著於識；
樂著識故，復生未來諸識。
當生未來色、受、想、行、識故，於色不解脫，
受、想、行、識不解脫，我說彼不解脫生、老、
病、死、憂、悲、惱、苦。
^cb70a3「有多聞聖弟子如實知色、色集、色滅、色味、
色患、色離。如實知故，不樂著於色；以不樂著故，不生未來色。
如實知受、想、行、識、識集、識滅、識味、識患、識離。
如實知故，不染著於識；不樂著故，不生未來諸識。
不樂著於色、受、想、行、識故，於色得解脫，
受、想、行、識得解脫，我說彼等解脫生、老、
病、死、憂、悲、惱、苦。」
^cb70a10佛說此經已，時諸比丘聞佛所說，歡喜奉行。
^n268【二六八】^cb70a12如是我聞：
一時，佛在舍衛國祇樹給孤獨園。
^cb70a13爾時，世尊告諸比丘：「譬如河水從山㵎出，
彼水深駛，其流激注，多所漂沒。
其河兩岸，生雜草木，大水所偃，順靡水邊，
眾人涉渡，多為水所漂，隨流沒溺，遇浪近岸，
手援草木，草木復斷，還隨水漂。
^cb70a17「如是，比丘！若凡愚眾生不如實知色、色集、
色滅、色味、色患、色離，不如實知故，樂著於色，
言色是我，彼色隨斷。
如是不如實知受、想、行、識、識集、識滅、識味、
識患、識離，不如實知故，樂著於識，言識是我，識復隨斷。
^cb70a22「若多聞聖弟子如實知色、色集、色滅、色味、
色患、色離，如實知故，不樂著於色。
如實知受、想、行、識、識集、識滅、識味、識患、
識離，如實知故，不樂著識，不樂著故。
如是自知，得般涅槃：『我生已盡，梵行已立，
所作已作，自知不受後有。』」
^cb70a28佛說此經已，時諸比丘聞佛所說，歡喜奉行。
^n269【二六九】^cb70b1如是我聞：
一時，佛住舍衛國祇樹給孤獨園。
^cb70b2爾時，世尊告諸比丘：「非汝所應法，當盡捨離，
捨彼法已，長夜安樂。
比丘！何等法非汝所應，當速捨離，如是色、
受、想、行、識，非汝所應，當盡捨離，斷彼法已，長夜安樂。
譬如祇桓林中樹木，有人斫伐枝條，擔持而去，汝等亦不憂慼。
所以者何？以彼樹木非我、非我所。
^cb70b8「如是，比丘！非汝所應者，當盡捨離，捨離已，長夜安樂。
何等非汝所應，色非汝所應，當盡捨離，
捨離已，長夜安樂。
如是受、想、行、識，非汝所應，當速捨離，捨彼法已，長夜安樂。
諸比丘！色為常耶？
為無常耶？」
^cb70b13諸比丘白佛言：「無常。
世尊！」
「比丘！無常者，為是苦耶？」
^cb70b14答言：「是苦。世尊！」
佛告比丘：「若無常、苦，是變易法，多聞聖弟子寧於中見有我、
異我、相在不？」
^cb70b16答言：「不也，世尊！」
「如是受、想、行、識為是常耶？
無常耶？」
^cb70b17答言：「無常。世尊！」
「比丘！若無常者，是苦耶？」
^cb70b18答言：「是苦。世尊！」
佛告比丘：「若無常、苦，是變易法，多聞聖弟子寧於中見有我、
異我、相在不？」
^cb70b20答言：「不也，世尊！」
「比丘！是故諸所有色，若過去、若未來、若現在，
若內、若外，若麁、若細，若好、若醜，若遠、若近，
彼一切非我、不異我、不相在。
如是受、想、行、識，若過去、若未來、若現在，
若內、若外，若麁、若細，若好、若醜，若遠、若近，
彼一切非我、不異我、不相在，聖弟子觀此五受陰非我、我所。
如是觀時，於諸世間無所取著；無所取著者，
自得涅槃：『我生已盡，梵行已立，所作已作，自知不受後有。』」
^cb70b29佛說此經已，時諸比丘聞佛所說，歡喜奉行。
^n270【二七〇】^cb70c2如是我聞：
一時，佛住舍衛國祇樹給孤獨園。
^cb70c3爾時，世尊告諸比丘：「無常想修習多修習，
能斷一切欲愛、色愛、無色愛、掉、慢、無明。
譬如田夫，於夏末秋初深耕其地，發荄斷草。
如是，比丘！無常想修習多修習，能斷一切欲愛、
色愛、無色愛、掉、慢、無明。
^cb70c7「譬如，比丘！如人刈草，手攬其端，舉而抖擻，
萎枯悉落，取其長者。
如是，比丘！無常想修習多修習，能斷一切欲愛、
色愛、無色愛、掉、慢、無明。
^cb70c10「譬如菴羅果著樹，猛風搖條，果悉墮落。
如是，無常想修習多修習，能斷一切欲愛、
色愛、無色愛、掉、慢、無明。
^cb70c13「譬如樓閣，中心堅固，眾材所依，攝受不散。
如是，無常想修習多修習，能斷一切欲愛、
色愛、無色愛、掉、慢、無明。
^cb70c15「譬如一切眾生跡，象跡為大，能攝受故。
如是，無常想修習多修習，能斷一切欲愛、
色愛、無色愛、掉、慢、無明。
^cb70c18「譬如閻浮提一切諸河，悉赴大海，其大海者，
最為第一，悉攝受故。
如是，無常想修習多修習，能斷一切欲愛、
色愛、無色愛、掉、慢、無明。
^cb70c21「譬如日出，能除一切世間闇冥。
如是，無常想修習多修習，能斷一切欲愛、
色愛、無色愛、掉、慢、無明。
^cb70c23「譬如轉輪聖王，於諸小王最上、最勝。
如是，無常想修習多修習，能斷一切欲愛、
色愛、無色愛、掉、慢、無明。
^cb70c25「諸比丘！云何修無常想，修習多修習，能斷一切欲愛、
色愛、無色愛、掉、慢、無明？
若比丘於空露地、若林樹間，善正思惟，
觀察色無常，受、想、行、識無常。
如是思惟，斷一切欲愛、色愛、無色愛、掉、
慢、無明。所以者何？
無常想者，能建立無我想，聖弟子住無我想，
心離我慢，順得涅槃。」
^cb71a2佛說是經已，時，諸比丘聞佛所說，歡喜奉行。
^n271【二七一】^cb71a4如是我聞：
一時，佛住舍衛國祇樹給孤獨園。
^cb71a5爾時，有比丘名曰低舍，與眾多比丘集於食堂，
語諸比丘言：「諸尊，我不分別於法，不樂修梵行，
多樂睡眠，疑惑於法。」
^cb71a7爾時，眾中有一比丘，往詣佛所，禮佛足，
却住一面，白佛言：「世尊！
低舍比丘以眾多比丘集於食堂，作如是說，
唱言：『我不能分別於法，不樂修梵行，多樂睡眠，疑惑於法。』」
^cb71a12佛告比丘：「是低舍比丘是愚癡人，不守根門，
飲食不知量，初夜、後夜，心不覺悟，懈怠嬾惰，
不勤精進，不善觀察思惟善法；彼於分別法，
心樂修梵行，離諸睡眠，於正法中離諸疑惑，無有是處。
若當比丘守護根門，飲食知量，初夜、後夜，
覺悟精進，觀察善法，樂分別法，樂修梵行，
離於睡眠，心不疑法，斯有是處。」
^cb71a19爾時，世尊告一比丘，汝往語低舍比丘言：「大師呼汝。」
^cb71a21比丘白佛：「唯然，受教。」
前禮佛足，詣低舍所，而作是言：「長老低舍！
世尊呼汝！」低舍聞命，詣世尊所，稽首禮足，却住一面。
^cb71a23爾時，世尊語低舍比丘言：「汝低舍！
實與眾多比丘集於食堂，作是唱言：『諸長老！
我不能分別於法，不樂梵行，多樂睡眠，
疑惑於法』耶？」低舍白佛：「實爾。
世尊！」
^cb71a27佛問低舍：「我今問汝，隨汝意答。
於意云何？若於色不離貪、不離欲、不離愛、
不離念、不離渴，彼色若變、若異。
於汝意云何？當起憂、悲、惱、苦為不耶？」
^cb71b2低舍白佛：「如是，世尊！
若於色不離貪、不離欲、不離愛、不離念、
不離渴，彼色若變、若異，實起憂、悲、惱、苦。
世尊！實爾不異。」
^cb71b5佛告低舍：「善哉！善哉！
低舍！正應如是，不離貪欲說法。
低舍！於受、想、行、識，不離貪、不離欲、不離愛、
不離念、不離渴，彼識若變、若異，於汝意云何？
當起憂、悲、惱、苦為不耶？」
^cb71b9低舍白佛：「如是，世尊！
於識不離貪、不離欲、不離愛、不離念、不離渴，
彼識若變、若異，實起憂、悲、惱、苦。
世尊！實爾不異。」
^cb71b12佛告低舍：「善哉！善哉！
正應如是，識不離貪欲說法。」
^cb71b14佛告低舍：「於意云何？
若於色離貪、離欲、離愛、離念、離渴，彼色若變、
若異時，當生憂、悲、惱、苦耶？」
^cb71b16低舍白佛：「不也，世尊！」
「如是不異。於意云何？
受、想、行、識，離貪、離欲、離愛、離念、離渴，彼識若變、
若異，當生憂、悲、惱、苦耶？」
^cb71b19低舍答曰：「不也，世尊！
如是不異。」
^cb71b20佛告低舍：「善哉！善哉！
低舍！今當說譬，夫智慧者，以譬得解。
如二士夫共伴行一路，一善知路，一不知路，
其不知者語知路者，作如是言：『我欲詣某城、
某村、某聚落，當示我路。』
時，知路者即示彼路，語言：『士夫，從此道去，
前見二道，捨左從右前行，復有坑㵎渠流，
復當捨左從右，復有叢林，復當捨左從右。
汝當如是漸漸前行，得至某城。』」
^cb71b28佛告低舍：「其譬如是：不知路者，譬愚癡凡夫。
其知路者，譬如來、應、等正覺。
前二路者，謂眾生狐疑。
左路者，三不善法——貪、恚、害覺。
其右路者，謂三善覺——出要離欲覺、
不瞋覺、不害覺。前行左路者，謂邪見、邪志、
邪語、邪業、邪命、邪方便、邪念、邪定。
前行右路者，謂正見、正志、正語、正業、正命、
正方便、正念、正定。
坑㵎渠流者，謂瞋恚、覆障、憂、悲。
叢林者，謂五欲功德也。
城者，謂般涅槃。」
^cb71c7佛告低舍：「佛為大師，為諸聲聞所作已作，
如今當作哀愍悲念，以義安樂，皆悉已作。
汝等今日，當作所作，當於樹下，或空露地、
山巖窟宅，敷草為座，善思正念，修不放逸，
莫令久後心有悔恨，我今教汝。」
^cb71c12爾時，低舍聞佛所說，歡喜奉行。
^n272【二七二】^cb71c14如是我聞：
一時，佛住舍衛國祇樹給孤獨園。
^cb71c15爾時，眾中有少諍事，世尊責諸比丘故，
晨朝著衣持鉢，入城乞食。
食已，出，攝舉衣鉢，洗足，入安陀林，坐一樹下，
獨靜思惟，作是念：「眾中有少諍事，我責諸比丘，
然彼眾中多年少比丘，出家未久，不見大師，
或起悔心，愁憂不樂。
我已長夜於諸比丘生哀愍心，今當復還，
攝取彼眾，以哀愍故。」
^cb71c22時，大梵王知佛心念，如力士屈伸臂頃，
從梵天沒，住於佛前，而白佛言：「如是，世尊！
如是，善逝！責諸比丘，以少諍事故。
於彼眾中多有年少比丘，出家未久，不見大師，
或起悔心，愁憂不樂。
世尊長夜哀愍，攝受眾僧。
善哉！世尊！願今當還攝諸比丘。」
^cb71c28爾時，世尊心已垂愍梵天故，默然而許。
時，大梵天知佛世尊默然已許，為佛作禮，
右遶三匝，忽然不現。
^cb72a1爾時世尊，大梵天王還去未久，即還祇樹給孤獨園。
敷尼師檀，𣫍身正坐，表現微相，令諸比丘敢來奉見。
時，諸比丘來詣佛所，懷慚愧色，前禮佛足，却坐一面。
^cb72a5爾時，世尊告諸比丘：「出家之人，卑下活命，
剃髮持鉢，家家乞食，如被噤呪。
所以然者，為求勝義故，為度生、老、病、死、
憂、悲、惱、苦、究竟苦邊故。
諸善男子！汝不為王賊所使、非負債人、
不為恐怖、不為失命而出家，正為解脫生、
老、病、死、憂、悲、惱、苦。
汝等不為此而出家耶？」
^cb72a11比丘白佛：「實爾。世尊！」
^cb72a12佛告比丘：「汝等比丘為如是勝義而出家。
云何於中猶復有一愚癡凡夫，而起貪欲，
極生染著，瞋恚兇暴，懈怠下劣，失念不定，諸根迷亂？
譬如士夫從闇而入闇，從冥入冥，從糞廁出復墮糞廁，
以血洗血，捨離諸惡還復取惡。
我說此譬，凡愚比丘亦復如是。
又復譬如焚尸火𣕊^mc04844，捐棄塜間，不為樵伐之所採拾。
我說此譬，愚癡凡夫比丘而起貪欲，極生染著，
瞋恚兇暴，懈怠下劣，失念不定，諸根散亂，亦復如是。
^cb72a21「比丘！有三不善覺法。
何等為三？貪覺、恚覺、害覺，此三覺由想而起。
云何想？想有無量種種，貪想、恚想、害想，諸不善覺從此而生。
比丘！貪想、恚想、害想、貪覺、恚覺、害覺，及無量種種不善。
云何究竟滅盡？於四念處繫心，住無相三昧，
修習多修習，惡不善法從是而滅，無餘永盡，正以此法。
^cb72a28「善男子、善女人信樂出家，修習無相三昧，
修習多修習已，住甘露門，乃至究竟甘露涅槃。
我不說此甘露涅槃，依三見者。
何等為三？有一種見如是如是說：『命則是身。』
復有如是見：『命異身異。』
又作是說：『色是我，無二無異，長存不變。』
多聞聖弟子作是思惟：『世間頗有一法可取而無罪過者？』
思惟已，都不見一法可取而無罪過者。
我若取色，即有罪過；若取受、想、行、識，則有罪過。
作是知已，於諸世間，則無所取，無所取者，
自覺涅槃：『我生已盡，梵行已立，所作已作，自知不受後有。』」
^cb72b10佛說此經已。時，諸比丘聞佛所說，歡喜奉行。
^gatha應說、小土摶　泡沫、二無知
^gatha河流、祇林、樹　低舍責、諸想
雜阿含經卷第十

^pb1^folio#agms11雜阿含經卷第十一
^ck5【六入處相應273】^au〔宋天竺三藏求那跋陀羅譯〕
^n273【二七三】^cb72b20如是我聞：
一時，佛住舍衛國祇樹給孤獨園。
^cb72b21時，有異比丘獨靜思惟：「云何為我？
我何所為？何等是我？
我何所住？」從禪覺已，往詣佛所，稽首禮足，
退住一面，白佛言：「世尊！
我獨一靜處，作是思惟：『云何為我？
我何所為？何法是我？
我於何住？』」
^cb72b25佛告比丘：「今當為汝說於二法。
諦聽，善思，云何為二？
眼色為二。耳聲、鼻香、舌味、身觸、意法為二，是名二法。
比丘！若有說言：『沙門瞿曇所說二法，此非為二，
我今捨此，更立二法。』
彼但有言數，問已不知，增其疑惑，以非境界故。
所以者何？緣眼、色，生眼識。
^cb72c2「比丘！彼眼者，是肉形、是內、是因緣、是堅、
是受，是名眼肉形內地界。
比丘！若眼肉形，若內、若因緣、津澤、是受，是名眼肉形內水界。
比丘！若彼眼肉形，若內、若因緣、明暖、是受，是名眼肉形內火界。
比丘！若彼眼肉形，若內、若因緣、輕飄動搖、
是受，是名眼肉形內風界。
^cb72c8「比丘！譬如兩手和合相對作聲。
如是緣眼、色，生眼識，三事和合觸，觸俱生受、
想、思。此等諸法非我、非常，是無常之我，
非恒、非安隱、變易之我。
所以者何？比丘！謂生、老、死、沒、受生之法。
^cb72c12「比丘！諸行如幻、如炎，剎那時頃盡朽，不實來實去。
是故，比丘！於空諸行當知、當喜、當念：『空諸行常、
恒、住、不變易法空，無我、我所。』
譬如明目士夫，手執明燈，入於空室，彼空室觀察。
^cb72c16「如是，比丘！於一切空行、空心觀察歡喜，
於空法行，常、恒、住、不變易法，空我、我所。
如眼，耳、鼻、舌、身、意法因緣生意識，三事和合觸，
觸俱生受、想、思，此諸法無我、無常，乃至空我、我所。
比丘！於意云何？眼是常、為非常耶？」
^cb72c21答言：「非常。世尊！」
復問：「若無常者，是苦耶？」
^cb72c22答言：「是苦。世尊！」
復問：「若無常、苦，是變易法，多聞聖弟子寧於中見我、
異我、相在不？」
^cb72c24答言：「不也，世尊！」
「耳、鼻、舌、身、意亦復如是。
如是多聞聖弟子於眼生厭，厭故不樂，
不樂故解脫，解脫知見：『我生已盡，梵行已立，
所作已作，自知不受後有。』
耳、鼻、舌、身、意亦復如是。」
^cb72c28時，彼比丘聞世尊說合手聲譬經教已，
獨一靜處，專精思惟，不放逸住，乃至自知不受後有。
成阿羅漢。
^n274【二七四】^cb73a2如是我聞：
一時，佛住舍衛國祇樹給孤獨園。
^cb73a3爾時，世尊告諸比丘：「非汝有者，當棄捨，
捨彼法已，長夜安樂。
諸比丘！於意云何？
於此祇桓中，諸草木枝葉，有人持去，汝等頗有念言：
『此諸物是我所，彼人何故輒持去？』」
^cb73a7答言：「不也，世尊！」
「所以者何？彼亦非我、非我所故，汝諸比丘亦復如是。
於非所有物當盡棄捨，棄捨彼法已，長夜安樂。
何等為非汝所有？
謂眼，眼非汝所有，彼應棄捨，捨彼法已，長夜安樂。
耳、鼻、舌、身、意亦復如是。
云何？比丘！眼是常耶？
為非常耶？」
^cb73a12答言：「無常。」
^cb73a13世尊復問：「若無常者，是苦耶？」
答言：「是苦。世尊！」
^cb73a14復問：「若無常、苦者，是變易法，多聞聖弟子寧於中見我、
異我、相在不？」
^cb73a15答言：「不也，世尊！」
^cb73a16「耳、鼻、舌、身、意亦復如是。
多聞聖弟子於此六入處觀察非我、非我所，
觀察已，於諸世間都無所取，無所取故無所著，
無所著故自覺涅槃：『我生已盡，梵行已立，
所作已作，自知不受後有。』」
^cb73a20佛說此經已，諸比丘聞佛所說，歡喜奉行。
^n275【二七五】^cb73a22如是我聞：
一時，佛住舍衛國祇樹給孤獨園。
^cb73a23爾時，世尊告諸比丘：「其有說言大力者，其唯難陀！
此是正說。其有說言最端政者，其唯難陀！
是則正說。其有說言愛欲重者，其唯難陀！
是則正說。
^cb73a26「諸比丘！而今難陀關閉根門，飲食知量，
初夜、後夜精勤修習，正智成就，堪能盡壽純一滿淨，梵行清白。
彼難陀比丘關閉根門故，若眼見色，不取色相，不取隨形好。
若諸眼根增不律儀、無明闇障、世間貪、
愛、惡不善法不漏其心，生諸律儀；防護於眼、
耳、鼻、舌、身、意根，生諸律儀，是名難陀比丘關閉根門。
^cb73b5「飲食知量者，難陀比丘於食繫數：『不自高、
不放逸、不著色、不著莊嚴，支身而已。
任其所得，為止飢渴，修梵行故。
故起苦覺令息滅，未起苦覺令不起故，成其崇向故。
氣力安樂，無罪觸住故。
如人乘車，塗以膏油，不為自高，乃至莊嚴，為載運故。
又如塗瘡，不貪其味，為息苦故。』
如是，善男子難陀知量而食，乃至無罪觸住，是名難陀知量而食。
^cb73b13「彼善男子難陀初夜、後夜精勤修業者，
彼難陀晝則經行、坐禪，除去陰障，以淨其身。
於初夜時，經行、坐禪，除去陰障，以淨其身。
於中夜時，房外洗足，入於室中，右脇而臥，
屈膝累足，係念明想，作起覺想。
於後夜時，徐覺徐起，經行、坐禪，是名善男子難陀初夜、後夜精勤修集。
^cb73b20「彼善男子難陀勝念正知者，是善男子難陀觀察東方，
一心正念，安住觀察；觀察南、西、北方，亦復如是。
一心正念，安住觀察。
如是觀者，世間貪、愛、惡不善法不漏其心。
彼善男子難陀覺諸受起，覺諸受住，覺諸受滅，
正念而住，不令散亂；覺諸想起，覺諸想住，
覺諸想滅，覺諸覺起，覺諸覺住，覺諸覺滅，
正念心住，不令散亂，是名善男子難陀正念正智成就。
^cb73b28「是故，諸比丘！當作是學：『關閉根門，如善男子難陀；
飲食知量，如善男子難陀；初夜、後夜精勤修業，
如善男子難陀；正念正智成就，如善男子難陀。』
如教授難陀法，亦當持是為其餘人說。」
^cb73c4時，有異比丘而說偈言：
^gatha「善關閉根門，正念攝心住，
^gatha飲食知節量，覺知諸心相，
^gatha善男子難陀，世尊之所歎。」
^cb73c8佛說此經已，諸比丘聞佛所說，歡喜奉行。
^n276【二七六】^cb73c9如是我聞：
一時，佛住舍衛國祇樹給孤獨園。
^cb73c10爾時，有如是像類大聲聞尼眾住舍衛國王園中。
比丘尼眾其名曰：純陀比丘尼、民陀比丘尼、
摩羅婆比丘尼、波羅遮羅比丘尼、阿羅毘迦比丘尼、
差摩比丘尼、難摩比丘尼、吉離舍瞿曇彌比丘尼、
優鉢羅色比丘尼、摩訶波闍波提比丘尼，此等及餘比丘尼住王園中。
^cb73c16爾時，摩訶波闍波提比丘尼與五百比丘尼前後圍遶，
來詣佛所，稽首禮足，退坐一面。
爾時，世尊為摩訶波闍波提比丘尼說法，
示、教、照、喜；種種說法，示、教、照、喜已，發遣令還。
言：「比丘尼！應時宜去。」
^cb73c20摩訶波闍波提比丘尼聞佛所說，歡喜隨喜，作禮而去。
^cb73c23爾時，世尊知摩訶波闍波提比丘尼去已，
告諸比丘：「我年已老邁，不復堪能為諸比丘尼說法，
汝等諸比丘僧，今日諸宿德上座，當教授諸比丘尼。」
^cb73c26時，諸比丘受世尊教，次第教授比丘尼，次至難陀。
爾時，難陀次第應至而不欲教授。
^cb73c28爾時，摩訶波闍波提比丘尼與五百比丘尼前後圍遶，
詣世尊所，稽首禮足，乃至聞法，歡喜隨喜，作禮而去。
^cb74a2爾時，世尊知摩訶波闍波提比丘尼去已，
問尊者阿難：「誰應次至教授諸比丘尼？」
^cb74a4尊者阿難白佛言：「世尊！
諸上座次第教授比丘尼，次至難陀，而難陀不欲教授。」
^cb74a5爾時，世尊告難陀言：「汝當教授諸比丘尼，為諸比丘尼說法。
所以者何？我自教授比丘尼，汝亦應爾；
我為比丘尼說法，汝亦應爾。」
^cb74a9爾時，難陀默然受教。
時，難陀夜過晨朝，著衣持鉢，入舍衛城乞食。
食已，還精舍，舉衣鉢，洗足已，入室坐禪。
從禪覺，著僧伽梨將一比丘往詣王園，
諸比丘尼遙見尊者難陀來，疾敷床座，
請令就坐，尊者難陀坐已，諸比丘尼稽首敬禮，退坐一面。
尊者難陀語諸比丘尼：「諸姊妹！
汝等當問我，今當為汝等說法。
汝等解者，當說言解；若不解者，當說不解。
於我所說義，若當解者，當善受持；若不解者，
汝當更問，當為汝說。」
^cb74a19諸比丘尼白尊者難陀言：「我等今日聞尊者教，
令我等問，告我等言：『汝等若未解者，今悉當問；
已解者當言解，未解者當言不解。
於我所說義，已解者當奉持，未解者當復更問。』
我等聞此，心大歡喜，未解義者，今日當問。」
^cb74a24爾時，尊者難陀告諸比丘尼：「云何？
姊妹！於眼內入處觀察，是我、異我、相在不？」
^cb74a26答言：「不也，尊者難陀！」
「耳、鼻、舌、身、意內入處觀察，是我、異我、相在不？」
^cb74a27答言：「不也，尊者難陀！
所以者何？尊者難陀！
我等已曾於此法如實知見，於六內入處觀察無我，
我等已曾作如是意解：『六內入處無我。』」
^cb74b1尊者難陀告諸比丘尼：「善哉！
善哉！姊妹！應如是解：『六內入處觀察無我。』
諸比丘尼！色外入處是我、異我、相在不？」
^cb74b4答言：「不也，尊者難陀！」
^cb74b5「聲、香、味、觸、法外入處，是我、異我、相在不？」
^cb74b6答言：「不也，尊者難陀！
所以者何？尊者難陀！
我已曾於六外入處如實觀察無我，我常作此意解，六外入處如實無我。」
^cb74b8尊者難陀讚諸比丘尼：「善哉！
善哉！汝於此義應如是觀：『六外入處無我。』
若緣眼、色，生眼識，彼眼識是我、異我、相在不？」
^cb74b11答言：「不也，尊者難陀！」
^cb74b12「耳、鼻、舌、身、意法緣生意識，彼意識是我、
異我、相在不？」
^cb74b13答言：「不也，尊者難陀！
所以者何？我已曾於此六識身如實觀察無我，
我亦常作是意解，六識身如實無我。」
^cb74b16尊者難陀告諸比丘尼：「善哉！
善哉！姊妹！汝於此義應如是觀察：『六識身如實無我。』
緣眼、色，生眼識，三事和合生觸，彼觸是我、
異我、相在不？」
^cb74b19答言：「不也，尊者難陀！」
「耳、鼻、舌、身、意法緣生意識，三事和合生觸，
彼觸是我、異我、相在不？」
^cb74b21答言：「不也，尊者難陀！
所以者何？我已曾於此六觸觀察如實無我，
我亦常如是意解，六觸如實無我。」
^cb74b23尊者難陀告諸比丘尼：「善哉！
善哉！當如實觀察：『於六觸身如實無我。』
緣眼、色，生眼識，三事和合觸，觸緣受，彼觸緣受是我、
異我、相在不？」
^cb74b26答言：「不也，尊者難陀！」
^cb74b27「耳、鼻、舌、身、意法緣生意識，三事和合觸，
觸緣受，彼受是我、異我、相在不？」
^cb74b28答言：「不也，尊者難陀！
所以者何？我等曾於此六受身如實觀察無我，
我亦常作此意解，六受身如實無我。」
^cb74c2尊者難陀告諸比丘尼：「善哉！
善哉！汝於此義應如是觀察：『此六受身如實無我。』
緣眼、色，生眼識，三事和合生觸，觸緣想，
彼想是我、異我、相在不？」
^cb74c5答言：「不也，尊者難陀！」
^cb74c6「耳、鼻、舌、身、意法緣生意識，三事和合生觸，
觸緣想，彼想是我、異我、相在不？」
^cb74c8答言：「不也，尊者難陀！
所以者何？我曾於此六想身如實觀察無我，
我亦常作此意解，六想身如實無我。」
^cb74c10尊者難陀告諸比丘尼：「善哉！
善哉！比丘尼！汝於此義應如是觀察：『此六想身如實無我。』
緣眼、色，生眼識，三事和合觸，觸緣思，彼思是我、
異我、相在不？」
^cb74c13答言：「不也，尊者難陀！」
^cb74c14「耳、鼻、舌、身、意法緣生意識，三事和合觸，
觸緣思，彼思是我、異我、相在不？」
^cb74c16答言：「不也，尊者難陀！
所以者何？我曾於此六思身如實觀察無我，
我常作此意解：『此六思身如實無我。』」
^cb74c18尊者難陀告諸比丘尼：「善哉！
善哉！比丘尼！汝於此義應如是觀察：『此六思身如實無我。』
緣眼、色，生眼識，三事和合觸，觸緣愛，彼愛是我、
異我、相在不？」
^cb74c22答言：「不也，尊者難陀！」
「耳、鼻、舌、身、意法緣生意識，三事和合觸，
觸緣愛，彼愛是我、異我、相在不？」
^cb74c24答言：「不也，尊者難陀！
所以者何？我曾於此六愛身如實觀察無我，
我常作此意解：『此六愛身如實無我。』」
^cb74c26尊者難陀告諸比丘尼：「汝於此義應如是觀察：『此六愛身如實無我。』
姊妹！譬因膏油、因炷，燈明得然；彼油無常，
炷亦無常，火亦無常，器亦無常。
若有作是言：『無油、無炷、無火、無器，而所依起燈光，
常、恒、住、不變易。』作是說者，為等說不？」
^cb75a3答言：「不也，尊者難陀！
所以者何？緣油、炷、器然燈，彼油、炷、器悉無常；
若無油、無炷、無器，所依燈光亦復隨滅、
息、沒、清涼、真實。」
^cb75a6「如是，姊妹！此六內入處無常。
若有說言：『此六內入處因緣生喜樂，常、
恒、住、不變易、安隱。』
是為等說不？」
^cb75a8答言：「不也，尊者難陀！
所以者何？我等曾如實觀察，彼彼法緣生彼彼法；
彼彼緣法滅，彼彼生法亦復隨滅、息、沒、
清涼、真實。」
^cb75a11尊者難陀告諸比丘尼：「善哉！
善哉！比丘尼！汝於此義應如是觀察：『彼彼法緣生彼彼法，
彼彼法緣滅，彼彼生法亦復隨滅、息、沒、
寂靜、清涼、真實。』諸姊妹！
譬如大樹根、莖莖^mc01807、枝、葉，根亦無常，莖莖^mc01807、
枝、葉皆悉無常。若有說言：『無彼樹根、莖莖^mc01807、
枝、葉，唯有其影常、恒、住、不變易、安隱者，為等說不？』」
^cb75a17答言：「不也，尊者難陀！
所以者何？如彼大樹根、莖、枝、葉，彼根亦無常，
莖、枝、葉亦復無常，無根、無莖、無枝、無葉，
所依樹影，一切悉無。」
^cb75a20「諸姊妹！若緣外六入處無常，若言外六入處因緣生喜樂，
恒、住、不變易、安隱者，此為等說不？」
^cb75a23答言：「不也，尊者難陀！
所以者何？我曾於此義如實觀察，彼彼法緣生彼彼法，
彼彼法緣滅；彼彼生法亦復隨滅、息、沒、
寂靜、清涼、真實。」
^cb75a26尊者難陀告諸比丘尼：「善哉！
善哉！姊妹！汝於此義當如實觀察：『彼彼法緣生彼彼法，
彼彼法緣滅，彼彼生法亦復隨滅、息、沒、
寂滅、清涼、真實。』諸姊妹！
聽我說譬，夫智者因譬得解。
譬如善屠牛師、屠牛弟子手執利刀，解剝其牛，
乘間而剝，不傷內肉、不傷外皮，解其枝節筋骨，然後還以皮覆其上。
若有人言：『此牛皮肉全而不離。』
為等說不？」
^cb75b5答言：「不也，尊者難陀！
所以者何？彼善屠牛師、屠牛弟子手執利刀，
乘間而剝，不傷皮肉，枝節筋骨悉皆斷截，
還以皮覆上，皮肉已離，非不離也。」
^cb75b8「姊妹！我說所譬，今當說義。
牛者譬人身麁色……」如篋毒蛇經廣說。
^cb75b10「肉者謂內六入處，外皮者謂外六入處，
屠牛者謂學見跡，皮肉中間筋骨者謂貪喜俱，利刀者謂利智慧。
多聞聖弟子以智慧利刀斷截一切結、
縛、使、煩惱、上煩惱、纏。
是故，諸姊妹！當如是學：『於所可樂法，心不應著，
斷除貪故；所可瞋法，不應生瞋，斷除瞋故；
所可癡法，不應生癡，斷除癡故。
於五受陰，當觀生滅；於六觸入處，當觀集滅；
於四念處，當善繫心。
住七覺分，修七覺分已，於其欲漏，心不緣著，
心得解脫；於其有漏，心不緣著，心得解脫；
於無明漏，心不緣著，心得解脫。』
諸姊妹！當如是學。」
^cb75b22爾時，尊者難陀為諸比丘尼說法，示、教、
照、喜；示、教、照、喜已，從座起去。
時，摩訶波闍波提比丘尼與五百比丘尼眷屬圍遶，
往詣佛所，稽首禮足，退住一面，乃至為佛作禮而去。
^cb75b26爾時，世尊知摩訶波闍波提比丘尼去已，
告諸比丘：「譬如明月十四日夜，多眾觀月，為是滿耶？
為未滿耶？當知彼月未究竟滿。
如是，善男子難陀為五百比丘尼正教授、
正說法，於其解脫猶未究竟。
然此等比丘尼命終之時，不見一結不斷，能使彼還生於此世。」
^cb75c3爾時，世尊復告難陀：「更為諸比丘尼說法。」
^cb75c4爾時，尊者難陀默然奉教，夜過晨朝，持鉢入城乞食，
食已，乃至往詣王園，就座而坐，為諸比丘尼說法，
示、教、照、喜；示、教、照、喜已，從座起去。
摩訶波闍波提比丘尼復於異時與五百比丘尼前後圍遶，
往詣佛所，稽首禮足，乃至作禮而去。
^cb75c10爾時，世尊知摩訶波闍波提比丘尼去已，
告諸比丘：「譬如明月十五日夜，無有人疑月滿不滿者，然其彼月究竟圓滿。
如是，善男子難陀為諸比丘尼說如是正教授，
究竟解脫；若命終時，無有說彼道路所趣，此當知即是苦邊。」
是為世尊為五百比丘尼受第一果記。
^cb75c16佛說此經已，諸比丘聞佛所說，歡喜奉行。
^n277【二七七】^cb75c18如是我聞：
一時，佛住舍衛國祇樹給孤獨園。
^cb75c19爾時，世尊告諸比丘：「有不律儀、律儀。
諦聽，善思，當為汝說。
^cb75c20「云何不律儀？眼根不律儀所攝護。
眼識著色，緣著故，以生苦受；苦受故，不一其心；
不一心故，不得如實知見；不得如實知見故，
不離疑惑；不離疑惑故，由他所誤，而常苦住。
耳、鼻、舌、身、意亦復如是。
是名不律儀。
^cb75c25「云何律儀？眼根律儀所攝護。
眼識識色，心不染著；心不染著已，常樂更住；
心樂住已，常一其心；一其心已，如實知見；
如實知見已，離諸疑惑；離諸疑惑已，不由他誤，常安樂住。
耳、鼻、舌、身、意亦復如是。
是名律儀。」
^cb76a1佛說此經已，諸比丘聞佛所說，歡喜奉行。
^n278【二七八】^cb76a3如是我聞：
一時，佛住舍衛國祇樹給孤獨園。
^cb76a4爾時，世尊告諸比丘：「有退、不退法、六觸入處。
諦聽，善思，當為汝說。
^cb76a5「云何退法？謂眼識色生欲覺，彼比丘歡喜讚歎，
執取繫著，隨順彼法迴轉，當知是比丘退諸善法，
世尊所說，是名退法。
耳、鼻、舌、身、意亦復如是。
^cb76a9「云何名不退法？眼識色緣，生欲覺結，彼比丘不喜、
不讚歎、不執取、不繫著，於彼法不隨順迴轉，
當知是比丘不退轉諸善法，世尊說是不退法。
耳、鼻、舌、身、意亦復如是。
^cb76a13「云何六勝入處？眼識色緣，不生欲覺、結染著，當知是比丘勝彼入處。
勝彼入處，是世尊所說。
耳、鼻、舌、身、意、亦復如是。
若彼比丘於六勝入處勝已，貪欲結斷，
瞋恚、愚癡結斷。譬如王者，摧敵勝怨，名曰勝王；
斷除眾結，名勝婆羅門。」
^cb76a18佛說此經已，諸比丘聞佛所說，歡喜奉行。
^n279【二七九】^cb76a20如是我聞：
一時，佛住舍衛國祇樹給孤獨園。
^cb76a21爾時，世尊告諸比丘：「於此六根不調伏、
不關閉、不守護、不執持、不修習，於未來世必受苦報。
^cb76a23「何等為六根？眼根不調伏、不關閉、不守護、
不修習、不執持，於未來世必受苦報；耳、
鼻、舌、身、意根亦復如是。
愚癡無聞凡夫眼根見色，執受相，執受隨形好，
任彼眼根趣向，不律儀執受，住世間貪、
愛、惡不善法，以漏其心，此等不能執持律儀，防護眼根。
耳、鼻、舌、身、意根，亦復如是。
如是於六根不調伏、不關閉、不守護、不執持、
不修習，於未來世必受苦報。
^cb76b2「云何六根善調伏、善關閉、善守護、善執持、
善修習，於未來世必受樂報？
多聞聖弟子眼見色，不取色相，不取隨形好，
任其眼根之所趣向，常住律儀，世間貪、
愛、惡不善法不漏其心，能生律儀，善護眼根。
耳、鼻、舌、身、意根，亦復如是。
如是六根善調伏、善關閉、善守護、善執持、
善修習，於未來世必受樂報。」
^cb76b9即說偈言：
^gatha「於六觸入處，住於不律儀，
^gatha是等諸比丘，長夜受大苦。
^gatha斯等於律儀，常當勤修習，
^gatha正信心不二，諸漏不漏心。
^gatha眼見於彼色，可意不可意，
^gatha可意不生欲，不可不憎惡。
^gatha耳聞彼諸聲，亦有念不念，
^gatha於念不樂著，不念不起惡。
^gatha鼻根之所嚊，若香若臭物，
^gatha等心於香臭，無欲亦無違。
^gatha所食於眾味，彼亦有美惡，
^gatha美味不起貪，惡味亦不擇。
^gatha樂觸以觸身，不生於放逸，
^gatha為苦觸所觸，不生過惡想。
^gatha平等捨苦樂，不滅者令滅，
^gatha心意所觀察，彼種彼種相。
^gatha虛偽而分別，欲貪轉增廣，
^gatha覺悟彼諸惡，安住離欲心。
^gatha善攝此六根，六境觸不動，
^gatha摧伏眾魔怨，度生死彼岸。」
^cb76c2佛說此經已，諸比丘聞佛所說，歡喜奉行。
^n280【二八〇】^cb76c3如是我聞：
一時，世尊在拘薩羅國人間遊行，到頻頭城北申恕林中。
^cb76c4爾時，頻頭城中，婆羅門長者皆聞世尊於拘薩羅國人間遊行，
住頻頭城申恕林中。
聞已，悉共出城，至申恕林，詣世尊所，稽首禮足，退坐一面。
^cb76c8爾時，世尊告頻頭城婆羅門長者：「若人問汝言：
『何等像類沙門、婆羅門不應恭敬、尊重、
禮事、供養？』汝當答言：『若沙門、婆羅門眼見色，
未離貪、未離欲、未離愛、未離渴、未離念，
內心不寂靜，所行非法，所行踈澁行。
耳、鼻、舌、身、意法亦復如是。
如是像類比丘，不應恭敬、尊重、禮事、供養。』
^cb76c14「作是說已，當復問言：『何故如此像類沙門、
婆羅門，不應恭敬、尊重、禮事、供養？』
汝應答言：『我等眼見色，不離欲、不離愛、
不離渴、不離念，內心不寂靜。
耳、鼻、舌、身、意法亦復如是。
彼沙門、婆羅門眼見色，亦不離貪、不離欲、
不離愛、不離渴、不離念，內心不寂靜，行非法，行踈澁行。
耳、鼻、舌、身、意法亦復如是。
我於斯等求其差別，不見差別之行。
是故我於斯等像類沙門、婆羅門不應恭敬、
尊重、禮事、供養。』
^cb76c24「若復問言：『何等像類沙門、婆羅門所應恭敬、
尊重、禮事、供養？』汝應答言：『若彼眼見色，
離貪、離欲、離愛、離渴、離念，內心寂靜，不行非法行，
行等行，不踈澁行。
耳、鼻、舌、身、意法亦復如是。
如是像類沙門、婆羅門所應恭敬、尊重、
禮事、供養。』
^cb77a1「若復問言：『何故於此像類沙門、婆羅門恭敬、
尊重、禮事、供養？』汝應答言：『我等眼見色，
不離貪、不離欲、不離愛、不離渴、不離念，
內心不寂靜，行非法行，行踈澁行。
耳、鼻、舌、身、意法亦復如是。』
斯等像類沙門、婆羅門離貪、離欲、離渴、
離念，內心寂靜，行如法行，不行踈澁行。
耳、鼻、舌、身、意法亦復如是。
我等於彼，求其差別，見差別故，於彼像類沙門、
婆羅門所應恭敬、尊重、禮事、供養。
^cb77a10「如是說已，若復問言：『彼沙門、婆羅門有何行？
有何形貌？有何相？
汝等知是沙門、婆羅門離貪、向調伏貪，
離恚、向調伏恚，離癡、向調伏癡？』
汝應答言：『我見彼沙門、婆羅門有如是像類，
在空閑處、林中樹下、卑床草蓐，修行遠離，
離諸女人，近樂獨人，同禪思者；若於彼處，
無眼見色可生樂著，無耳聲、鼻香、舌味、
身觸可生樂著，若彼沙門、婆羅門有如是行、
如是形貌、如是相，令我等知是沙門，婆羅門離貪、
向調伏貪，離恚、向調伏恚，離癡、向調伏癡。』」
^cb77a20時，諸沙門、婆羅門長者白佛言：「奇哉！
世尊！不自譽、不毀他，正說其義，各各自於諸入處，
分別染污清淨，廣說緣起，如如來、應、等正覺說。
譬如士夫，溺者能救，閉者能開，迷者示路，闇處然燈。
世尊亦復如是。不自譽、不毀他，正說其義，
乃至如如來、應、等正覺說。」
^cb77a26爾時，頻頭城婆羅門長者聞佛所說，歡喜作禮而去。
^n281【二八一】^cb77a29如是我聞：
一時，佛住王舍城迦蘭陀竹園。
^cb77b1時，有縈髮目揵連出家來詣佛所，共相問訊，
問訊已，退坐一面。
^cb77b2爾時，世尊告縈髮目揵連：「汝從何來？」
^cb77b3縈髮目揵連白佛言：「我從彼眾多種種異道沙門、
婆羅門、遮羅迦出家，集會未曾講堂聽法，從彼林來。」
^cb77b5佛告縈髮目揵連：「汝為何等福力故，從彼眾多種種異道沙門、
婆羅門、遮羅迦出家所聽其說法？」
^cb77b8縈髮目揵連言：「我試聽其競勝論義福利，聽其相違反論議福利故。」
^cb77b9佛告目揵連：「長夜久遠，種種異道沙門、
婆羅門、遮羅迦出家競勝論議，相違反論議福利，迭相破壞。」
^cb77b12縈髮目揵連白佛言：「瞿曇！
為諸弟子說何等法福利，令彼轉為人說，
不謗如來，不增不減，誠說、法說、法次法說，
無有餘人能來比挍、難詰、訶責？」
^cb77b15佛告目連：「明、解脫果報福利，為人轉說者，
不謗如來，不乖其理，法次法說，無有能來比挍、
難詰、嫌責。」
^cb77b17縈髮目揵連白佛言：「瞿曇！
諸弟子有法，修習多修習，令明、解脫福利滿足者不？」
^cb77b19佛告縈髮目犍連：「有七覺分，修習多修習，
明、解脫福利滿足。」
^cb77b21縈髮目揵連白佛言：「有法修習，能令七覺分滿足不？」
^cb77b22佛告縈髮目揵連：「有四念處，修習多修習，能令七覺分滿足。」
^cb77b23縈髮目揵連白佛：「復有法修習多修習，令四念處滿足不？」
^cb77b25佛告縈髮目揵連：「有三妙行，修習多修習，能令四念處滿足。」
^cb77b26縈髮目揵連白佛言：「復有法修習多修習，令三妙行滿足不？」
^cb77b28佛告目揵連：「有六觸入處律儀，修習多修習，令三妙行滿足。」
^cb77b29縈髮目揵連白佛言：「云何六觸入處律儀，
修習多修習，令三妙行滿足？」
^cb77c2佛告目揵連：「若眼見適意、可愛念、能長養欲樂、
令人緣著之色，彼比丘見已，不喜、不讚歎、
不緣、不著、不住；若眼見不適意、不可愛念、
順於苦覺之色，諸比丘見已，不畏、不惡、
不嫌、不恚。於彼好色，起眼見已，永不緣著；
不好色，起眼見已，永不緣著；內心安住不動，
善修解脫，心不懈勌。
耳、鼻、舌、身、意識法亦復如是。
如是於六觸入修習多修習，滿足三妙行。
^cb77c10「云何修三妙行，滿足四念處？
多聞聖弟子於空閑處、林中、樹下，作如是學、
如是思惟：『此身惡行，現世、後世必得惡報。
我若行身惡行者，必當自生厭悔，他亦嫌薄，
大師亦責，諸梵行者亦復以法而嫌我；
惡名流布，遍於諸方，身壞命終，當墮地獄。
於身惡行，見現世、後世如是果報，是故除身惡行，
修身妙行，口、意惡行亦復如是。』
是名修習三妙行已，得四念處清淨滿足。
^cb77c19「云何修四念處？得七覺分滿足？
目揵連！比丘如是順身身觀住，彼順身身觀住時，攝念安住不忘。
爾時，方便修習念覺分，方便修習念覺分已，
得念覺分滿足，於彼心念選擇於法，覺想思量。
爾時，方便修習擇法覺分，方便修習擇法覺分已，
逮得擇法覺分滿足，選擇彼法，覺想思量。
方便修習精進覺分，方便修習精進覺分已，
逮得精進覺分滿足，勤精進已，生歡喜心。
爾時，修習方便歡喜覺分，修習歡喜覺分已，
逮得歡喜覺分滿足，心歡喜已，身心止息。
爾時，修習猗息覺分，修習猗息覺分已，
逮得猗息覺分滿足，身心息已，得三摩提。
爾時，修習定覺分，修習定覺分已，定覺分滿足，
謂一其心，貪憂滅息，內身行捨，方便修習捨覺分，
方便修習捨覺分已，逮得捨覺分清淨滿足。
受、心、法念處，亦如是說。
如是修習四念處、七覺分滿足。
^cb78a8「云何修習七覺分？
明、解脫滿足？目揵連！
若比丘修念覺分，依遠離、依離欲、依滅捨，
於進趣修念覺分，逮得明、解脫清淨滿足。
乃至修習捨覺分，亦如是說，是名修習七覺分已，
明、解脫清淨滿足。
如是，目揵連！法法相律，從此岸而到彼岸。」
^cb78a13說是法時，縈髮目揵連遠塵離垢，得法眼淨。
時，縈髮目揵連見法、得法、知法、入法，度諸疑惑，
不由於他，於諸法、律得無所畏。
從座起，整衣服，為佛作禮，合掌白佛言：
「我今寧得於正法、律出家，得具足比丘分不？」
^cb78a18佛告目揵連：「汝今已得於正法、律出家，
具足得比丘分，得出家已，專精思惟，不放逸住，乃至成阿羅漢。」
^n282【二八二】^cb78a22如是我聞：
一時，佛住迦微伽羅牟真隣陀林中。
^cb78a23時，有年少名欝多羅，是波羅奢那弟子，
來詣佛所，恭敬問訊已，退坐一面。
^cb78a25爾時，世尊告欝多羅：「汝師波羅奢那為汝等說修諸根不？」
^cb78a26欝多羅言：「說已，瞿曇！」
^cb78a27佛告欝多羅：「汝師波羅奢那云何說修諸根？」
^cb78a28欝多羅白佛言：「我師波羅奢那說，眼不見色，
耳不聽聲，是名修根。」
^cb78a29佛告欝多羅：「若如汝波羅奢那說，盲者是修根不？
所以者何？如唯盲者眼不見色。」
^cb78b2爾時，尊者阿難在世尊後，執扇扇佛，尊者阿難語欝多言：
「如波羅奢那所說，聾者是修根不？
所以者何？如唯聾者耳不聞聲。」
^cb78b5爾時，世尊告尊者阿難：「異於賢聖法、律無上修諸根。」
^cb78b6阿難白佛言：「唯願世尊為諸比丘說賢聖法、
律無上修根，諸比丘聞已，當受奉行。」
^cb78b9佛告阿難：「諦聽，善思，當為汝說。
緣眼、色，生眼識，見可意色，欲修如來厭離正念正智。
眼、色緣生眼識，不可意，欲修如來不厭離正念正智，
眼、色緣生眼識，可意、不可意，欲修如來厭離、不厭離正念正智。
眼、色緣生眼識，不可意、可意，欲修如來不厭離、厭離正念正智。
眼、色緣生眼識，可意、不可意、可不可意，
欲修如來厭、不厭俱離捨心住正念正智。
^cb78b17「如是，阿難！若有於此五句，心善調伏、善關閉、
善守護、善攝持、善修習，是則於眼、色無上修根。
耳、鼻、舌、身、意法亦如是說。
阿難！是名賢聖法、律無上修根。」
^cb78b20尊者阿難白佛言：「世尊！
云何賢聖法、律為賢聖修根？」
^cb78b21佛告阿難：「眼、色緣生眼識，生可意，生不可意，生可意不可意。
彼聖弟子如是如實知：『我眼、色緣生眼識，
生可意，生不可意，生可意不可意，此則寂滅，
此則勝妙，所謂俱捨；得彼捨已，離厭、不厭。
譬如力士頃。如是眼、色緣生眼識生可意，
生不可意，生可意不可意，俄爾盡滅，得離厭、
不厭，捨。』
^cb78b28「如是耳、聲緣生耳識，生可意，生不可意，生可意不可意。
聖弟子如是如實知：『我耳識聞聲，生可意，
生不可意，生可意不可意，此則寂滅、勝妙，
所謂為捨；得捨已，離厭、不厭。
譬如大力士夫彈指，發聲即滅。
如是耳、聲緣生耳識，生可意，生不可意，
生可意不可意，生已盡滅，是則為捨，得彼捨已，
離厭、不厭。』
^cb78c6「鼻、香緣生鼻識，生可意，生不可意，生可意不可意。
聖弟子如是如實知：『鼻、香緣生鼻識，生可意，
生不可意，生可意不可意，此則寂滅，此則勝妙，
所謂為捨；得彼捨已，離厭、不厭。
譬如蓮荷，水所不染。
如是鼻、香緣生鼻識，生可意，生不可意，
生可意不可意，生已盡滅，所謂為捨；得彼捨已，
離厭、不厭。』
^cb78c14「舌、味緣生舌識，生可意，生不可意，生可意不可意。
彼聖弟子如是如實知：『舌、味緣生舌識，
生可意，生不可意，生可意不可意，生已盡滅、
寂滅、勝妙，所謂為捨；得彼捨已，離厭、不厭。
譬如力士舌端唾沫，盡唾令滅。
如是舌、味緣生舌識，生可意，生不可意，
生可意不可意，生已盡滅，所謂為捨，得彼捨已，
離厭、不厭。』
^cb78c21「身、觸緣生身識，生可意，生不可意，生可意不可意，生已盡滅。
聖弟子如是如實知：『身、觸緣生身識，生可意，
生不可意，生可意不可意，生已盡滅、寂滅、
勝妙，所謂為捨；得彼捨已，離厭、不厭。
譬如鐵丸燒令極熱，小渧水灑，尋即消滅。
如是身、觸緣生身識，生可意，生不可意，
生可意不可意，生已盡滅，所謂為捨，得彼捨已，
離厭、不厭。』
^cb78c29「意、法緣生意識，生可意，生不可意，生可意不可意，生已速滅。
聖弟子如是如實知：『意、法緣生意識，生可意，
生不可意，生可意不可意，生已盡滅，是則寂滅，
是則勝妙，所謂為捨；得彼捨已，離厭、不厭。
譬如力士斷多羅樹頭。
如是意、法緣生意識，生可意，生不可意，
生可意不可意，生已盡滅，所謂為捨，得彼捨已，
離厭、不厭。』阿難！是為賢聖法、律，為聖弟子修諸根。」
^cb79a8「云何為聖法、律覺見跡？」
^cb79a9佛告阿難：「眼、色緣生眼識，生可意，生不可意，
生可意不可意，彼聖弟子慚恥厭惡。
耳、鼻、舌、身、意法緣生意識，生可意，生不可意，
生可意不可意，彼聖弟子慚恥厭惡。
阿難！是名賢聖法、律覺見跡。
阿難！是名賢聖法、律無上修諸根。
已說賢聖修諸根，已說覺見跡。
阿難！我為諸聲聞所作，所作已作，汝等當作所作……」廣說如篋毒蛇經。
^cb79a17佛說此經已，尊者阿難聞佛所說，歡喜奉行。
雜阿含經卷第十一

^pb1^folio#agms12雜阿含經卷第十二
^ck7【因緣相應283】^au〔宋天竺三藏求那跋陀羅譯〕
^n283【二八三】^cb79a25如是我聞：
一時，佛住舍衛國祇樹給孤獨園。
^cb79a26爾時，世尊告諸比丘：「若於結所繫法隨生味著、
顧念、心縛，則愛生；愛緣取，取緣有，有緣生，
生緣老、病、死、憂、悲、惱、苦。
如是如是純大苦聚集，如人種樹，初小軟弱，
愛護令安，壅以糞土，隨時溉灌，冷暖調適，
以是因緣，然後彼樹得增長大。
如是，比丘！結所繫法味著將養，則生恩愛，
愛緣取，取緣有，有緣生，生緣老、病、死、憂、
悲、惱、苦。如是如是純大苦聚集。
^cb79b5「若於結所繫法隨順無常觀，住生滅觀、
無欲觀、滅觀、捨觀，不生顧念，心不縛著，
則愛滅；愛滅則取滅，取滅則有滅，有滅則生滅，
生滅則老、病、死、憂、悲、惱、苦滅，如是如是純大苦聚滅。
猶如種樹，初小軟弱，不愛護，不令安隱，
不壅糞土，不隨時溉灌，冷暖不適，不得增長；
若復斷根、截枝，段段斬截，分分解析，風飄日炙，
以火焚燒，燒以成糞，或颺以疾風，或投之流水。
比丘！於意云何？非為彼樹斷截其根，乃至焚燒，
令其磨滅，於未來世成不生法耶？」
^cb79b16答言：「如是，世尊！」
「如是，比丘！於結所繫法隨順無常觀，住生滅觀，
無欲觀、滅觀、捨觀，不生顧念，心不縛著，
則愛滅，愛滅則取滅，取滅則有滅，有滅則生滅，
生滅則老、病、死、憂、悲、惱、苦滅，如是如是純大苦聚滅。」
^cb79b21佛說此經已，諸比丘聞佛所說，歡喜奉行。
^n284【二八四】^cb79b23如是我聞：
一時，佛住舍衛國祇樹給孤獨園。
^cb79b24爾時，世尊告諸比丘：「若於所取法隨生味著、
顧念、縛心，其心驅馳，追逐名色，名色緣六入處，
六入處緣觸，觸緣受，受緣愛，愛緣取，取緣有，
有緣生，生緣老、病、死、憂、悲、惱、苦。
如是如是純大苦聚集，譬大樹根幹、枝條、
柯葉、華果，下根深固，壅以糞土，溉灌以水，
彼樹堅固，永世不朽。
如是，比丘！於所取法隨生味著、顧念、心縛，
其心驅馳，追逐名色，名色緣六入處，六入處緣觸，
觸緣受，受緣愛，愛緣取，取緣有，有緣生，
生緣老、病、死、憂、悲、惱、苦。
如是如是純大苦聚集。
^cb79c6「若於所取法隨順無常觀，住生滅觀、無欲觀、
滅觀、厭觀，心不顧念，無所縛著，識則不驅馳、
追逐名色，則名色滅，名色滅則六入處滅，
六入處滅則觸滅，觸滅則受滅，受滅則愛滅，
愛滅則取滅，取滅則有滅，有滅則生滅，
生滅則老、病、死、憂、悲、惱、苦滅。
如是如是則純大苦聚滅，猶如種樹，不隨時愛護令其安隱，
不壅糞土，不隨時溉灌，冷暖不適，不得增長；
若復斷根、截枝，段段斬截，分分解析，風飄日炙，
以火焚燒，燒以成糞，或颺以疾風，或投之流水。
比丘！於意云何？非為彼樹斷截其根，乃至焚燒，
令其磨滅，於未來世成不生法耶？」
^cb79c18答言：「如是，世尊！」
^cb79c19「如是，比丘！於所取法隨順無常觀，住生滅觀、
無欲觀、滅觀、捨觀，不生顧念，心不縛著，
識不驅馳、追逐名色，則名色滅，名色滅則六入處滅，
六入處滅則觸滅，觸滅則受滅，受滅則愛滅，
愛滅則取滅，取滅則有滅，有滅則生滅，
生滅則老、病、死、憂、悲、惱、苦滅，如是純大苦聚滅。」
^cb79c25佛說此經已，諸比丘聞佛所說，歡喜奉行。
^n285【二八五】^cb79c27如是我聞：
一時，佛住舍衛國祇樹給孤獨園。
^cb79c28爾時，世尊告諸比丘：「我憶宿命未成正覺時，
獨一靜處，專精禪思，生如是念：『世間難入，
所謂若生、若老、若病、若死、若遷、若受生，
然諸眾生，生、老、死上及所依不如實知。』
^cb80a3「我作是念：『何法有故生有？
何法緣故生有？』即正思惟，起無間等知，
有有故生有，有緣故生有。
^cb80a5「復思惟：『何法有故有有？
何法緣故有有？』即正思惟，如實無間等起知，
取有故有有，取緣故有有。
^cb80a7「又作是念：『取復何緣、何法有故取有？
何法緣故取有？』即正思惟，如實無間等起知，
取法味著、顧念、心縛，愛欲增長；彼愛有故取有，
愛故緣取，取緣有，有緣生，生緣老、病、死、
憂、悲、惱、苦。如是如是純大苦聚集。
^cb80a12「諸比丘！於意云何？
譬如緣膏油及炷，燈明得燒，數增油、炷，彼燈明得久住不？」
^cb80a14答言：「如是，世尊！」
「如是，諸比丘！於色取味著、顧念、愛縛，增長愛緣故取，
取緣有，有緣生，生緣老、病、死、憂、悲、惱、苦。
如是如是純大苦聚集。
^cb80a17「我時復作是念：『何法無故無此老、病、死？
何法滅故老、病、死滅？』
即正思惟，起如實無間等，無生則無老、
病、死，生滅故，則老、病、死滅。
^cb80a20「復作是念：『何法無故無生？
何法滅故生滅？』即正思惟，起如實無間等，
有無故生無，有滅故生滅。
^cb80a22「又復思惟：『何法無故有無？
何法滅故有滅？』即正思惟，生如實無間等觀，
取無故有無，取滅故有滅。
^cb80a24「又作是念：『何法無故取無？
何法滅故取滅？』即正思惟，生如實無間等觀，
所取法無常、生滅、離欲、滅盡、捨離，心不顧念，
心不縛著，愛則滅，彼愛滅故取滅，取滅故有滅，
有滅故生滅，生滅故老、病、死、憂、悲、惱、苦滅，如是如是純大苦聚滅。
^cb80a29「諸比丘！於意云何？
譬如油、炷然燈，若不增油治炷，非彼燈明未來不生、
盡、磨滅耶？」
^cb80b2比丘白佛：「如是，世尊！」
^cb80b3「如是，諸比丘！於所取法觀察無常、生滅、
離欲、滅盡、捨離，心不顧念，心不縛著，愛則滅，
愛滅則取滅，乃至純大苦聚滅。」
^cb80b6佛說此經已，諸比丘聞佛所說，歡喜奉行。
^n286【二八六】^cb80b8如是我聞：
一時，佛住舍衛國祇樹給孤獨園。
^cb80b9爾時，世尊告諸比丘：「我憶宿命未成正覺時，
獨一靜處，專精禪思……」如上廣說。
差別者：「譬如載樵十束、二十束、三十束、
四十束、五十束、百束、千束、百千束，積聚燒然，
作大火聚，若復有人增其乾草樵薪，諸比丘！
於意云何？此火相續長夜熾然不？」
^cb80b14比丘白佛言：「如是，世尊！」
^cb80b15「如是，諸比丘！於所取法味著、顧念、心縛著，
增其愛緣取，取緣有，乃至純大苦聚集。
諸比丘！若彼火聚熾然，不增樵草。
諸比丘！於意云何？
彼火當滅不？」
^cb80b19答言：「如是，世尊！」
「如是，諸比丘！於所取法觀察無常、生滅、
離欲、滅盡、捨離，心不顧念、縛著，愛則滅，
愛滅則取滅……」如是廣說，乃至「純大苦聚滅。」
^cb80b22佛說此經已，諸比丘聞佛所說，歡喜奉行。
^n287【二八七】^cb80b24如是我聞：
一時，佛住舍衛國祇樹給孤獨園。
^cb80b25爾時，世尊告諸比丘：「我憶宿命未成正覺時，
獨一靜處，專精禪思，作是念：『何法有故老死有？
何法緣故老死有？』
即正思惟，生如實無間等，生有故老死有，生緣故老死有。
如是有、取、愛、受、觸、六入處、名色。
何法有故名色有？
何法緣故名色有？
即正思惟，如實無間等生，識有故名色有，識緣故有名色有。
我作是思惟時，齊識而還不能過彼，謂緣識名色，
緣名色六入處，緣六入處觸，緣觸受，緣受愛，
緣愛取，緣取有，緣有生，緣生老、病、死、憂、
悲、惱、苦。如是如是純大苦聚集。
^cb80c6「我時作是念：『何法無故則老死無？
何法滅故老死滅？』
即正思惟，生如實無間等，生無故老死無，
生滅故老死滅，如是生、有、取、愛、受、觸、六入處、
名色、識、行……」廣說。
^cb80c10「我復作是思惟：『何法無故行無？
何法滅故行滅？』即正思惟，如實無間等，
無明無故行無，無明滅故行滅，行滅故識滅，
識滅故名色滅，名色滅故六入處滅，六入處滅故觸滅，
觸滅故受滅，受滅故愛滅，愛滅故取滅，
取滅故有滅，有滅故生滅，生滅故老、病、
死、憂、悲、惱、苦滅，如是如是純大苦聚滅。
^cb80c17「我時作是念：『我得古仙人道、古仙人逕、
古仙人道跡，古仙人從此跡去，我今隨去。』
譬如有人遊於曠野，披荒覓路，忽遇故道古人行處，
彼則隨行，漸漸前進，見故城邑、故王宮殿、
園觀浴池、林木清淨。
彼作是念：『我今當往白王令知。』
即往白王：『大王當知，我遊曠野，披荒求路，
忽見故道古人行處，我即隨行；我隨行已，
見故城邑、故王宮殿、園觀浴池、林流清淨，大王可往居止其中。』
王即往彼，止住其中，豐樂安隱，人民熾盛。
^cb80c27「今我如是，得古仙人道、古仙人逕、古仙人跡，
古仙人去處，我得隨去，謂八聖道，正見、
正志、正語、正業、正命、正方便、正念、正定。
我從彼道見老病死、老病死集、老病死滅、
老病死滅道跡，見生、有、取、愛、受、觸、六入處、
名色、識、行、行集、行滅、行滅道跡。
我於此法自知自覺，成等正覺，為比丘、
比丘尼、優婆塞、優婆夷，及餘外道沙門、
婆羅門、在家、出家，彼諸四眾聞法正向、
信樂，知法善，梵行增廣，多所饒益，開示顯發。」
^cb81a7佛說此經已，諸比丘聞佛所說，歡喜奉行。
^n288【二八八】^cb81a9如是我聞：
一時，佛住王舍城迦蘭陀竹園。
^cb81a10爾時，尊者舍利弗、尊者摩訶拘絺羅在耆闍崛山。
^cb81a11爾時，尊者舍利弗晡時從禪覺，詣尊者摩訶拘絺羅，
共相問訊慶慰已，於一面坐。
語尊者摩訶拘絺羅：「欲有所問，寧有閑暇見答與不？」
^cb81a14尊者摩訶拘絺羅語尊者舍利弗言：「仁者且問，知者當答。」
^cb81a15尊者舍利弗問尊者摩訶拘絺羅：「云何？
尊者摩訶拘絺羅，有老不？」
^cb81a17答言：「有。」
尊者舍利弗復問：「有死不？」
^cb81a18答言：「有。」
復問：「云何？老死自作耶？
為他作耶？為自他作耶？
為非自非他無因作耶？」
^cb81a19答言：「尊者舍利弗！
老死非自作、非他作、非自他作、亦非非自他作無因作，然彼生緣故有老死。」
^cb81a22「如是生、有、取、愛、受、觸、六入處、名色，為自作、
為他作、為自他作、為非自他無因作？」
^cb81a24答言：「尊者舍利弗！
名色非自作、非他作、非自他作、非非自他作無因作，然彼名色緣識生。」
^cb81a26復問：「彼識為自作、為他作、為自他作、為非自非他無因作？」
^cb81a27答言：「尊者舍利弗！
彼識非自作、非他作、非自他作、非非自他作無因作，然彼識緣名色生。」
^cb81a29尊者舍利弗復問：「尊者摩訶拘絺羅！
先言名色非自作、非他作、非自他作、非非自他作非他無因作，
然彼名色緣識生，而今復言名色緣識，此義云何？」
^cb81b4尊者摩訶拘絺羅答言：「今當說譬，如智者因譬得解。
譬如三蘆立於空地，展轉相依，而得竪立，
若去其一，二亦不立，若去其二，一亦不立，
展轉相依，而得竪立，識緣名色亦復如是。
展轉相依，而得生長。」
^cb81b9尊者舍利弗言：「善哉！
善哉！尊者摩訶拘絺羅！
世尊聲聞中，智慧明達，善調無畏，見甘露法，
以甘露法具足身作證者，謂尊者摩訶拘絺羅，
乃有如是甚深義辯，種種難問，皆悉能答，
如無價寶珠，世所頂戴，我今頂戴尊者摩訶拘絺羅亦復如是。
我今於汝所，快得善利，諸餘梵行數詣其所，
亦得善利，以彼尊者善說法故。
我今以此尊者摩訶拘絺羅所說法故，當以三十種讚歎稱揚隨喜。」
^cb81b18尊者摩訶拘絺羅說：「老死厭患、離欲、滅盡，
是名法師；說生、有、取、愛、受、觸、六入處、名色、
識，厭患、離欲、滅盡，是名法師；若比丘於老死厭患、
離欲、滅盡向，是名法師；乃至識厭患、離欲、
滅盡向，是名法師；若比丘於老死厭患、
離欲、滅盡，不起諸漏，心善解脫，是名法師；
乃至識厭患、離欲、滅盡，不起諸漏，心善解脫，是名法師。」
^cb81b25尊者摩訶拘絺羅語尊者舍利弗言：「善哉！
善哉！於世尊聲聞中，智慧明達，善調無畏，
見甘露法，以甘露法具足身作證者，謂尊者舍利弗，
能作如是種種甚深正智之問，猶如世間無價寶珠，
人皆頂戴，汝今如是，普為一切諸梵行者之所頂戴、
恭敬、奉事。我於今日快得善利，得與尊者共論妙義。」
^cb81c3時，二正士更相隨喜，各還所住。
^n289【二八九】^cb81c4如是我聞：
一時，佛住王舍城迦蘭陀竹園。
^cb81c5爾時，世尊告諸比丘：「愚癡無聞凡夫於四大身厭患、
離欲、背捨而非識。
所以者何？見四大身有增、有減、有取、有捨，
而於心、意、識，愚癡無聞凡夫不能生厭、
離欲、解脫。所以者何？
彼長夜於此保惜繫我，若得、若取，言：『是我、
我所、相在。』是故愚癡無聞凡夫不能於彼生厭、
離欲、背捨。愚癡無聞凡夫寧於四大身繫我、
我所，不可於識繫我、我所。
所以者何？四大色身或見十年住，二十、
三十，乃至百年，若善消息或復小過。
彼心、意、識日夜時刻，須臾轉變，異生、異滅。
猶如獼猴遊林樹間，須臾處處，攀捉枝條，放一取一。
彼心、意、識亦復如是，異生、異滅。
^cb81c17「多聞聖弟子於諸緣起善思惟觀察，所謂樂觸緣生樂受，
樂受覺時，如實知樂受覺；彼樂觸滅，樂觸因緣生受亦滅、
止、清涼、息、沒。如樂受，苦觸、喜觸、憂觸、捨觸因緣生捨受，
捨受覺時，如實知捨受覺；彼捨觸滅，彼捨觸因緣生捨受亦滅、
止、清涼、息、沒。彼如是思惟：『此受觸生、觸樂、
觸縛，彼彼觸樂故，彼彼受樂，彼彼觸樂滅，
彼彼受樂亦滅、止、清涼、息、沒。』
如是，多聞聖弟子於色生厭，於受、想、行、
識生厭，厭故不樂，不樂故解脫，解脫知見：
『我生已盡，梵行已立，所作已作，自知不受後有。』」
^cb81c28佛說此經已，諸比丘聞佛所說，歡喜奉行。
^n290【二九〇】^cb82a1如是我聞：
一時，佛住王舍城迦蘭陀竹園。
^cb82a2爾時，世尊告諸比丘：「愚癡無聞凡夫於四大色身生厭、
離欲、背捨，但非識。
所以者何？四大色身現有增減、有取、有捨，
若心、若意、若識，彼愚癡無聞凡夫不能於識生厭、
離欲、習捨，長夜保惜繫我，若得、若取，言：
是我、我所、相在。是故愚癡無聞凡夫不能於彼生厭、
離欲、習捨。
^cb82a8「愚癡無聞凡夫寧於四大色身繫我、我所，
不可於識繫我、我所。
所以者何？四大色身或見十年住，二十、
三十，乃至百年，若善消息或復少過。
彼心、意、識日夜時刻，須臾不停，種種轉變，
異生、異滅。譬如獼猴遊林樹間，須臾處處，
攀捉枝條，放一取一。
彼心、意、識亦復如是，種種變易，異生、異滅。
^cb82a15「多聞聖弟子於諸緣起思惟觀察，所謂樂觸緣生樂受，
樂受覺時，如實知樂受覺；彼樂觸滅，樂因緣生樂受亦滅、
止、清凉、息、沒。如樂受，苦觸、喜觸、憂觸、捨觸因緣生捨受，
捨受覺時，如實知捨受覺；彼捨觸滅，捨觸因緣生捨受亦滅、
止、清涼、息、沒。譬如兩木相磨，和合生火；
若兩木離散，火亦隨滅。
如是諸受緣觸集，觸生觸集，若彼彼觸集故，
彼彼受亦集；彼彼觸集滅故，彼彼受集亦滅、
止、清涼、息、沒。多聞聖弟子如是觀者，於色解脫，
於受、想、行、識解脫，於生、老、病、死、憂、悲、惱、
苦解脫，我說彼於苦得解脫。」
^cb82a26佛說此經已，諸比丘聞佛所說，歡喜奉行。
^n291【二九一】^cb82a28如是我聞：
一時，佛住王舍城迦蘭陀竹園。
^cb82a29爾時，世尊告諸比丘：「我說內觸法，汝等為取不？」
^cb82b1時，有異比丘從座起，整衣服，稽首禮足，
合掌白佛言：「世尊！
所說內觸法，我已取也。」
時，彼比丘於佛前如是如是自記說。
如是如是世尊不悅。
^cb82b4爾時，尊者阿難在佛後執扇扇佛，佛告阿難：
「如聖法、律內觸法，異於此比丘所說。」
^cb82b6阿難白佛：「今正是時，唯願世尊為諸比丘說賢聖法、
律內觸法，諸比丘聞已，當受奉行。」
^cb82b8佛告阿難：「善哉！諦聽，當為汝說。
此諸比丘取內觸法，應如是思惟：『若眾生所有種種眾苦生，
此苦何因、何集、何生、何觸？』
作如是取時，當知此苦億波提因、億波提集、
億波提生、億波提轉。
^cb82b12「復次，比丘內觸法，又億波提何因、何集、
何生、何觸？彼取時當復知億波提愛因、
愛集、愛生、愛觸。
^cb82b14「復次，比丘取內觸法，當復知愛何因、何集、
何生、何觸。如是取時當知世間所念諦正之色，
於彼愛生而生、繫而繫、住而住。
^cb82b17「若諸沙門、婆羅門於世間所念諦正之色，
作常想、恒想、安隱想、無病想、我想、我所想而見，
則於此色愛增長；愛增長已，億波提增長，
億波提增長已，苦增長；苦增長已，則不解脫生、
老、病、死、憂、悲、惱、苦，我說彼不解脫苦。
譬如路側清涼池水，香味具足，有人以毒著中，
陽春之月，諸行路者風熱渴逼，競來欲飲。
有人語言：『士夫！此是清涼，色香味具足，
然中有毒，汝等勿飲。
若當飲者，或令汝死，或近死苦。
而彼渴者不信而飲，雖得美味，須臾或死，或近死苦。』
如是，沙門婆羅門見世間可念端政之色，
作常見、恒見、安隱見、無病見、我、我所見，
乃至不得解脫生、老、病、死、憂、悲、惱、苦。
^cb82c2「若諸沙門、婆羅門於世間可念端政之色觀察如病、
如癰、如刺、如殺、無常、苦、空、非我，彼愛則離，
愛離故億波提離，億波提離故則苦離，
苦離故則生、老、病、死、憂、悲、惱、苦離。
譬如路側清涼池水，香味具足，有人以毒著中，
陽春之月，諸行路者風熱渴逼，競來欲飲，
有人語言：『此水有毒！
汝等勿飲，若當飲者，或令汝死，或近死苦。』
彼則念言：『此水有毒，若當飲者，或令我死，
或近死苦，我且忍渴，食乾麨飯，不取水飲。』
如是，沙門、婆羅門於世間可念之色觀察如病、
如癰、如刺、如殺、無常、苦、空、非我，乃至解脫生、
老、病、死、憂、悲、惱、苦。
是故，阿難！於此法如是見、如是聞、如是覺、
如是知，於過去、未來亦如此道。
如是觀察。」
^cb82c16佛說此經已，諸比丘聞佛所說，歡喜奉行。
^n292【二九二】^cb82c18如是我聞：
一時，佛住王舍城迦蘭陀竹園。
^cb82c19爾時，世尊告諸比丘：「云何思量觀察正盡苦，究竟苦邊？
時，思量眾生所有眾苦，種種差別，此諸苦何因、
何集、何生、何觸？思量取因、取集、取生、取觸。
若彼取滅無餘，眾苦則滅，彼所乘苦滅道跡如實知，
修行彼向次法，是名比丘向正盡苦，究竟苦邊，所謂取滅。
^cb82c24「復次，比丘思量觀察正盡苦，究竟苦邊。
時，思量彼取何因、何集、何生、何觸？
思量彼取愛因、愛集、愛生、愛觸。
彼愛永滅無餘，取亦隨滅，彼所乘取滅道跡如實知，
修習彼向次法，是名比丘向正盡苦，究竟苦邊，所謂愛滅。
^cb82c29「復次，比丘思量觀察正盡苦，究竟苦邊。
則思量彼愛何因、何集、何生、何觸？
知彼愛受因、受集、受生、受觸。
彼受永滅無餘，則愛滅，彼所乘愛滅道跡如實知，
修習彼向次法，是名比丘向正盡苦，究竟苦邊，所謂受滅。
^cb83a5「復次，比丘思量觀察正盡苦，究竟苦邊。
時，思量彼受何因、何集、何生、何觸？
知彼受觸因、觸集、觸生、觸緣。
彼觸永滅無餘，則受滅，彼所乘觸滅道跡如實知，
修習彼向次法，是名比丘向正盡苦，究竟苦邊。
^cb83a10「復次，比丘思量觀察正盡苦，究竟苦邊。
時，思量彼觸何因、何集、何生、何觸？
當知彼觸六入處因、六入處集、六入處生、六入處觸。
彼六入處欲滅無餘，則觸滅，彼所乘六入處滅道跡如實知，
修習彼向次法，是名比丘向正盡苦，究竟苦邊。
^cb83a15「復次，比丘思量觀察正盡苦，究竟苦邊。
時，思量彼六入處何因、何集、何生、何觸？
知彼六入處名色因、名色集、名色生、名色觸。
名色永滅無餘，則六入處滅，彼所乘名色滅道跡如實知，
修習彼向次法，是名比丘向正盡苦，究竟苦邊，所謂名色滅。
^cb83a21「復次，比丘思量正盡苦，究竟苦邊。
時，思量名色何因、何集、何生、何觸，知彼名色識因、
識集、識生、識觸。彼識欲滅無餘，則名色滅，
彼所乘識滅道跡如實知，修習彼向次法，
是名比丘向正盡苦，究竟苦邊，所謂識滅。
^cb83a26「復次，比丘思量觀察正盡苦，究竟苦邊。
時，思量彼識何因、何集、何生、何觸？
知彼識行因、行集、行生、行觸，作諸福行，
善識生，作諸不福不善行，不善識生；作無所有行，
無所有識生，是為彼識行因、行集、行生、行觸。
彼行欲滅無餘，則識滅，彼所乘行滅道跡如實知，
修習彼向次法，是名比丘向正盡苦，究竟苦邊，所謂行滅。
^cb83b4「復次，比丘思量觀察正盡苦，究竟苦邊。
時，思量彼行何因、何集、何生、何觸？
知彼行無明因、無明集、無明生、無明觸。
彼福行無明緣，非福行亦無明緣，非福不福行亦無明緣。
^cb83b9「是故當知，彼行無明因、無明集、無明生、無明觸。
彼無明永滅無餘，則行滅，彼所乘無明滅道跡如實知，
修習彼向次法，是名比丘向正盡苦，究竟苦邊，所謂無明滅。」
^cb83b12佛告比丘：「於意云何？
若不樂無明而生明，復緣彼無明作福行、
非福行、無所有行不？」
^cb83b14比丘白佛：「不也，世尊！
所以者何？多聞聖弟子不樂無明而生明，
無明滅則行滅，行滅則識滅，如是乃至生、
老、病、死、憂、悲、惱、苦滅，如是如是純大苦聚滅。」
^cb83b18佛言：「善哉！善哉！比丘！
我亦如是說，汝亦知此。
於彼彼法起彼彼法，生彼彼法，滅彼彼法，
滅、止、清涼、息、沒。若多聞聖弟子無明離欲而生明，
身分齊受所覺，身分齊受所覺時如實知；
若壽分齊受所覺，壽分齊受所覺時如實知；
身壞時壽命欲盡，於此諸受一切所覺滅盡無餘。
譬如力士取新熟瓦器，乘熱置地，須臾散壞，熱勢悉滅。
如是，比丘無明離欲而生明，身分齊受所覺如實知，
壽分齊受所覺如實知，身壞命終，一切受所覺悉滅無餘。」
^cb83b28佛說此經已，諸比丘聞佛所說，歡喜奉行。
^n293【二九三】^cb83c1如是我聞：
一時，佛住王舍城迦蘭陀竹園。
^cb83c2爾時，世尊告異比丘：「我已度疑，離於猶豫，
拔邪見刺，不復退轉。
心無所著故，何處有我為彼比丘說法？
為彼比丘說賢聖出世空相應緣起隨順法，
所謂有是故是事有，是事有故是事起。
所謂緣無明行，緣行識，緣識名色，緣名色六入處，
緣六入處觸，緣觸受，緣受愛，緣愛取，緣取有，
緣有生，緣生老、死、憂、悲、惱、苦。
如是如是純大苦聚集，乃至如是純大苦聚滅。
^cb83c10「如是說法，而彼比丘猶有疑惑猶豫，先不得得想、
不獲獲想、不證證想，今聞法已，心生憂苦、
悔恨、矇沒、障礙。所以者何？
此甚深處，所謂緣起，倍復甚深難見，所謂一切取離、
愛盡、無欲、寂滅、涅槃；如此二法，謂有為、
無為，有為者若生、若住、若異、若滅，無為者不生、
不住、不異、不滅，是名比丘諸行苦寂滅涅槃。
因集故苦集，因滅故苦滅，斷諸逕路，滅於相續，
相續滅滅，是名苦邊。
比丘！彼何所滅？謂有餘苦，彼若滅、止、清涼、
息、沒，所謂一切取滅、愛盡、無欲、寂滅、涅槃。」
^cb83c21佛說此經已，諸比丘聞佛所說，歡喜奉行。
^n294【二九四】^cb83c23如是我聞：
一時，佛住王舍城迦蘭陀竹園。
^cb83c24爾時，世尊告諸比丘：「愚癡無聞凡夫無明覆、
愛緣繫，得此識身。
內有此識身，外有名色，此二因緣生觸。
此六觸入所觸，愚癡無聞凡夫苦樂受覺，因起種種。
云何為六？眼觸入處，耳、鼻、舌、身、意觸入處。
若黠慧者無明覆，愛緣繫得此識身。
如是內有識身，外有名色，此二緣生六觸入處，
六觸所觸故，智者生苦樂受覺，因起種種。
何等為六？眼觸入處，耳、鼻、舌、身、意觸入處。
愚夫、黠慧，彼於我所修諸梵者，有何差別？」
^cb84a4比丘白佛言：「世尊是法根、法眼、法依。
善哉！世尊！唯願演說，諸比丘聞已，當受奉行。」
^cb84a6爾時，世尊告諸比丘：「諦聽，善思，當為汝說。
諸比丘！彼愚癡無聞凡夫無明所覆，愛緣所繫，
得此識身，彼無明不斷，愛緣不盡，身壞命終，
還復受身；還受身故，不得解脫生、老、病、
死、憂、悲、惱、苦。所以者何？
此愚癡凡夫本不修梵行，向正盡苦，究竟苦邊故，
是故身壞命終，還復受身；還受身故，不得解脫生、
老、病、死、憂、悲、惱、苦。
^cb84a14「若黠慧者無明所覆，愛緣所繫，得此識身，
彼無明斷，愛緣盡；無明斷，愛緣盡故，身壞命終，
更不復受；不更受故，得解脫生、老、病、死、
憂、悲、惱、苦。所以者何？
彼先修梵行，正向盡苦，究竟苦邊故，是故彼身壞命終，
更不復受；更不受故，得解脫生、老、病、死、
憂、悲、惱、苦，是名凡夫及黠慧者，彼於我所修諸梵行，種種差別。」
^cb84a21佛說此經已，諸比丘聞佛所說，歡喜奉行。
^n295【二九五】^cb84a23如是我聞：
一時，佛住王舍城迦蘭陀竹園。
^cb84a24爾時，世尊告諸比丘：「此身非汝所有，亦非餘人所有。
謂六觸入處，本修行願，受得此身。
云何為六？眼觸入處，耳、鼻、舌、身、意觸入處。
彼多聞聖弟子於諸緣起善正思惟觀察：
『有此六識身、六觸身、六受身、六想身、六思身。
所謂此有故，有當來生、老、病、死、憂、悲、惱、
苦，如是如是純大苦聚集，是名有因有緣世間集。
謂此無故，六識身無，六觸身、六受身、六想身、
六思身無，謂此無故，無有當來生、老、病、
死、憂、悲、惱、苦，如是如是純大苦聚滅。』
若多聞聖弟子於世間集、世間滅如實正知，
善見、善覺、善入，是名聖弟子招此善法、
得此善法、知此善法、入此善法，覺知、覺見世間生滅，
成就賢聖出離、實寂、正盡苦，究竟苦邊。
所以者何？謂多聞聖弟子世間集滅如實知，
善見、善覺、善入故。」
^cb84b10佛說此經已，諸比丘聞佛所說，歡喜奉行。
^n296【二九六】^cb84b12如是我聞：
一時，佛住王舍城迦蘭陀竹園。
^cb84b13爾時，世尊告諸比丘：「我今當說因緣法及緣生法。
^cb84b14「云何為因緣法？謂此有故彼有，謂緣無明行，
緣行識，乃至如是如是純大苦聚集。
^cb84b16「云何緣生法？謂無明、行。
若佛出世，若未出世，此法常住，法住法界，
彼如來自所覺知，成等正覺，為人演說，
開示顯發，謂緣無明有行，乃至緣生有老死。
若佛出世，若未出世，此法常住，法住法界，
彼如來自覺知，成等正覺，為人演說，開示顯發，
謂緣生故，有老、病、死、憂、悲、惱、苦。
此等諸法，法住、法空、法如、法爾，法不離如，
法不異如，審諦真實、不顛倒。
如是隨順緣起，是名緣生法。
謂無明、行、識、名色、六入處、觸、受、愛、取、有、
生、老、病、死、憂、悲、惱、苦，是名緣生法。
^cb84b26「多聞聖弟子於此因緣法、緣生法正知善見，
不求前際，言：『我過去世若有、若無？
我過去世何等類？
我過去世何如？』不求後際：『我於當來世為有、為無？
云何類？何如？』內不猶豫：『此是何等？
云何有此為前？誰終當云何之？
此眾生從何來？於此沒當何之？』
若沙門、婆羅門起凡俗見所繫，謂說我見所繫、
說眾生見所繫、說壽命見所繫、忌諱吉慶見所繫，
爾時悉斷、悉知，斷其根本，如截多羅樹頭，
於未來世，成不生法。
是名多聞聖弟子於因緣法、緣生法如實正知，
善見、善覺、善修、善入。」
^cb84c9佛說此經已，諸比丘聞佛所說，歡喜奉行。
^n297【二九七】^cb84c11如是我聞：
一時，佛住拘留搜調牛聚落。
^cb84c12爾時，世尊告諸比丘：「我當為汝等說法，
初、中、後善，善義善味，純一清淨，梵行清白，所謂大空法經。
諦聽，善思，當為汝說。
云何為大空法經？
所謂此有故彼有，此起故彼起，謂緣無明行，
緣行識，乃至純大苦聚集。
^cb84c16「緣生老死者，若有問言：『彼誰老死？
老死屬誰？』彼則答言：『我即老死，今老死屬我，老死是我。』
所言：『命即是身。』或言：『命異身異。』
此則一義，而說有種種。
若見言：『命即是身。』
彼梵行者所無有。
若復見言：『命異身異。』
梵行者所無有。於此二邊，心所不隨，正向中道。
賢聖出世，如實不顛倒正見，謂緣生老死。
如是生、有、取、愛、受、觸、六入處、名色、識、行，緣無明故有行。
^cb84c25「若復問言：『誰是行？
行屬誰？』彼則答言：『行則是我，行是我所。』
彼如是：『命即是身。』
或言：『命異身異。』彼見命即是身者，梵行者無有；
或言命異身異者，梵行者亦無有。
離此二邊，正向中道。
賢聖出世，如實不顛倒正見所知，所謂緣無明行。
^cb85a1「諸比丘！若無明離欲而生明，彼誰老死？
老死屬誰者？老死則斷，則知斷其根本，
如截多羅樹頭，於未來世成不生法。
若比丘無明離欲而生明，彼誰生？
生屬誰？乃至誰是行？
行屬誰者？行則斷，則知斷其根本，如截多羅樹頭，
於未來世成不生法，若比丘無明離欲而生明，
彼無明滅則行滅，乃至純大苦聚滅，是名大空法經。」
^cb85a9佛說此經已，諸比丘聞佛所說，歡喜奉行。
^n298【二九八】^cb85a11如是我聞：
一時，佛住拘留搜調牛聚落。
^cb85a12爾時，世尊告諸比丘：「我今當說緣起法法說、義說。
諦聽，善思，當為汝說。
^cb85a13「云何緣起法法說？
謂此有故彼有，此起故彼起，謂緣無明行，
乃至純大苦聚集，是名緣起法法說。
^cb85a16「云何義說？謂緣無明行者。
彼云何無明？若不知前際、不知後際、不知前後際，
不知於內、不知於外、不知內外，不知業、
不知報、不知業報，不知佛、不知法、不知僧，
不知苦、不知集、不知滅、不知道，不知因、
不知因所起法，不知善不善、有罪無罪、
習不習、若劣若勝、染污清淨，分別緣起，
皆悉不知；於六觸入處，不如實覺知，於彼彼不知、
不見、無無間等、癡闇、無明、大冥，是名無明。
^cb85a25「緣無明行者，云何為行？
行有三種——身行、口行、意行。
緣行識者，云何為識？
謂六識身——眼識身、耳識身、鼻識身、
舌識身、身識身、意識身。
緣識名色者，云何名？
謂四無色陰——受陰、想陰、行陰、識陰。
云何色？謂四大、四大所造色，是名為色。
此色及前所說名，是為名色。
緣名色六入處者，云何為六入處？
謂六內入處——眼入處、耳入處、鼻入處、
舌入處、身入處、意入處。
緣六入處觸者，云何為觸？
謂六觸身——眼觸身、耳觸身、鼻觸身、
舌觸身、身觸身、意觸身。
緣觸受者，云何為受？
謂三受——苦受、樂受、不苦不樂受。
緣受愛者，彼云何為愛？
謂三愛——欲愛、色愛、無色愛。
緣愛取者，云何為取？
四取——欲取、見取、戒取、我取。
緣取有者，云何為有？
三有——欲有、色有、無色有。
緣有生者，云何為生？
若彼彼眾生，彼彼身種類一生，超越和合出生，
得陰、得界、得入處、得命根，是名為生。
緣生老死者，云何為老？
若髮白露頂，皮緩根熟，支弱背僂，垂頭呻吟，
短氣前輸，柱杖而行，身體黧黑，四體班駮，
闇鈍垂熟，造行艱難羸劣，是名為老。
云何為死？彼彼眾生，彼彼種類沒、遷移、
身壞、壽盡、火離、命滅，捨陰時到，是名為死。
此死及前說老，是名老死。
是名緣起義說。」
^cb85b19佛說此經已，諸比丘聞佛所說，歡喜奉行。
^n299【二九九】^cb85b21如是我聞：
一時，佛住拘留搜調牛聚落。
^cb85b22時，有異比丘來詣佛所，稽首禮足，退坐一面，
白佛言：「世尊！謂緣起法為世尊作，為餘人作耶？」
^cb85b24佛告比丘：「緣起法者，非我所作，亦非餘人作。
然彼如來出世及未出世，法界常住，彼如來自覺此法，
成等正覺，為諸眾生分別演說，開發顯示。
所謂此有故彼有，此起故彼起，謂緣無明行，
乃至純大苦聚集，無明滅故行滅，乃至純大苦聚滅。」
^cb85b29佛說此經已。時，彼比丘聞佛所說，歡喜奉行。
^n300【三〇〇】^cb85c3如是我聞：
一時，佛住拘留搜調牛聚落。
^cb85c4時，有異婆羅門來詣佛所，與世尊面相慶慰，
慶慰已，退坐一面，白佛言：「云何？
瞿曇！為自作自覺耶？」
^cb85c6佛告婆羅門：「我說此是無記，自作自覺，此是無記。」
^cb85c7「云何？瞿曇！他作他覺耶？」
^cb85c8佛告婆羅門：「他作他覺，此是無記。」
^cb85c9婆羅門白佛：「云何？
我問自作自覺，說言無記；他作他覺，說言無記，此義云何？」
^cb85c10佛告婆羅門：「自作自覺則墮常見，他作他覺則墮斷見。
義說、法說，離此二邊，處於中道而說法，
所謂此有故彼有，此起故彼起，緣無明行，
乃至純大苦聚集，無明滅則行滅，乃至純大苦聚滅。」
^cb85c15佛說此經已，彼婆羅門歡喜隨喜，從座起去。
^n301【三〇一】^cb85c17如是我聞：
一時，佛住那梨聚落深林中待賓舍。
^cb85c18爾時，尊者𨅖陀迦旃延詣佛所，稽首佛足，
退住一面，白佛言：「世尊！
如世尊說正見。云何正見？
云何世尊施設正見？」
^cb85c20佛告𨅖陀迦旃延：「世間有二種依，若有、
若無，為取所觸；取所觸故，或依有、或依無。
若無此取者，心境繫著使不取、不住、不計我苦生而生，
苦滅而滅，於彼不疑、不惑，不由於他而自知，
是名正見，是名如來所施設正見。
所以者何？世間集如實正知見，若世間無者不有，
世間滅如實正知見，若世間有者無有，
是名離於二邊說於中道，所謂此有故彼有，
此起故彼起，謂緣無明行，乃至純大苦聚集，
無明滅故行滅，乃至純大苦聚滅。」
^cb86a2佛說此經已，尊者𨅖陀迦旃延聞佛所說，
不起諸漏，心得解脫，成阿羅漢。
^n302【三〇二】^cb86a4如是我聞：
一時，佛住王舍城耆闍崛山。
^cb86a5爾時，世尊晨朝著衣持鉢，出耆闍崛山，入王舍城乞食。
^cb86a6時，有阿支羅迦葉為營小事，出王舍城，
向耆闍崛山，遙見世尊。
見已，詣佛所，白佛言：「瞿曇！
欲有所問，寧有閑暇見答與不？」
^cb86a9佛告迦葉：「今非論時，我今入城乞食，來還則是其時，當為汝說。」
^cb86a10第二亦如是說，第三復問：「瞿曇！
何為我作留難？瞿曇！
云何有異？我今欲有所問，為我解說。」
^cb86a13佛告阿支羅迦葉：「隨汝所問。」
阿支羅迦葉白佛言：「云何？
瞿曇！苦自作耶？」
^cb86a14佛告迦葉：「苦自作者，此是無記。」
^cb86a15迦葉復問：「云何？瞿曇！
苦他作耶？」
^cb86a16佛告迦葉：「苦他作者，此亦無記。」
迦葉復問：「苦自他作耶？」
^cb86a17佛告迦葉：「苦自他作，此亦無記。」
^cb86a18迦葉復問：「云何？瞿曇！
苦非自非他無因作耶？」
^cb86a19佛告迦葉：「苦非自非他，此亦無記。」
^cb86a20迦葉復問：「云何無因作者？
瞿曇！所問苦自作耶？」
答言：「無記。」「他作耶？
自他作耶？非自非他無因作耶？」
答言：「無記。」「今無此苦耶？」
^cb86a23佛告迦葉：「非無此苦，然有此苦。」
迦葉白佛言：「善哉！
瞿曇！說有此苦，為我說法，令我知苦見苦。」
^cb86a25佛告迦葉：「若受即自受者，我應說苦自作，
若他受他即受者，是則他作，若受自受他受，復與苦者。
如是者自他作，我亦不說，若不因自他，
無因而生苦者，我亦不說。
離此諸邊，說其中道，如來說法，此有故彼有，
此起故彼起，謂緣無明行，乃至純大苦聚集，
無明滅則行滅，乃至純大苦聚滅。」
^cb86b3佛說此經已，阿支羅迦葉遠塵離垢，得法眼淨。
^cb86b4時，阿支羅迦葉見法、得法、知法、入法，度諸狐疑，
不由他知、不因他度，於正法、律心得無畏，
合掌白佛言：「世尊！
我今已度，我從今日，歸依佛、歸依法、歸依僧，
盡壽作優婆塞，證知我。」
^cb86b8阿支羅迦葉聞佛所說，歡喜隨喜，作禮而去。
^cb86b9時，阿支羅迦葉辭世尊去不久，為護犢牸牛所觸殺，
於命終時，諸根清淨，顏色鮮白。
^cb86b11爾時，世尊入城乞食。
時，有眾多比丘亦入王舍城乞食，聞有傳說：
「阿支羅迦葉從世尊聞法，辭去不久，為牛所觸殺，
於命終時，諸根清淨，顏色鮮白。」
諸比丘乞食已，還出，舉衣鉢，洗足，詣世尊所，
稽首禮足，退坐一面，白佛言：「世尊！
我今晨朝眾多比丘入城乞食，聞阿支羅迦葉從世尊聞法、
律，辭去不久，為護犢牛所觸殺，於命終時，
諸根清淨，顏色鮮白。
世尊！彼生何趣？何處受生？
彼何所得？」
^cb86b20佛告諸比丘：「彼已見法、知法、次法、不受於法，
已般涅槃，汝等當往供養其身。」
^cb86b22爾時，世尊為阿支羅迦葉受第一記。
^n303【三〇三】^cb86b24如是我聞：
一時，佛住王舍城耆闍崛山中。
^cb86b25爾時，世尊晨朝著衣持鉢，入王舍城乞食，
於路見玷牟留外道出家，少有所營，至耆闍崛山遊行，
遙見世尊，往詣其所，共相慶慰，共相慶慰已，
於一面住，白佛言：「瞿曇！
欲有所問，寧有閑暇為解說不？」
^cb86b29佛告玷牟留外道出家：「今非論時，須入城乞食，來還當為汝說。」
^cb86c2第二說亦如是。第三復請：「沙門瞿曇！
將於我所作留難不？
欲有所問，為我解說。」
^cb86c4佛告玷牟留外道出家：「隨汝意問，當為汝說。」
^cb86c5玷牟留外道出家即問：「沙門瞿曇！
苦樂自作耶？」
^cb86c6佛告玷牟留外道出家：「說苦樂自作者，此是無記。」
^cb86c7復問：「沙門瞿曇！苦樂他作耶？」
^cb86c8佛告玷牟留外道出家：「說苦樂他作者，此是無記。」
^cb86c9復問：「瞿曇！苦樂為自他作耶？」
^cb86c10佛告玷牟留外道出家：「說苦樂自他作者，此是無記。」
^cb86c11復問：「瞿曇！苦樂非自非他無因作耶？」
^cb86c12佛告玷牟留外道出家：「說苦樂非自非他無因作者，
此是無記……」廣說如上阿支羅迦葉經，乃至世尊為玷牟留外道出家受第一記。
雜阿含經卷第十二

^pb1^folio#agms13雜阿含經卷第十三
^ck5b【六入處相應304】^au〔宋天竺三藏求那跋陀羅譯〕
^n304【三〇四】^cb86c23如是我聞：
一時，佛住拘留搜調牛聚落。
^cb86c24爾時，世尊告諸比丘：「我今當為汝等說法，
初、中、後善，善義善味，純一滿淨，梵行清白。
諦聽，善思，有六六法。
何等為六六法？謂六內入處、六外入處、
六識身、六觸身、六受身、六愛身。
^cb86c28「何等為六內入處？
謂眼入處、耳入處、鼻入處、舌入處、身入處、意入處。
何等為六外入處，色入處、聲入處、香入處、
味入處、觸入處、法入處。
云何六識身？謂眼識身、耳識身、鼻識身、
舌識身、身識身、意識身。
云何六觸身？謂眼觸、耳觸、鼻觸、舌觸、身觸、意觸。
云何六受身？謂眼觸生受、耳觸生受、鼻觸生受、
舌觸生受、身觸生受、意觸生受。
云何六愛身？謂眼觸生愛、耳觸生愛、鼻觸生愛、
舌觸生愛、身觸生愛、意觸生愛。
^cb87a8「若有說言眼是我，是則不然。
所以者何？眼生滅故，若眼是我者，我應受生死，
是故說眼是我者，是則不然。
如是若色、若眼識、眼觸、眼觸生受若是我者，是則不然。
所以者何？眼觸生受是生滅法，若眼觸生受是我者，
我復應受生死，是故說眼觸生受是我者，
是則不然，是故眼觸生受非我。
如是耳、鼻、舌、身、意觸生受非我。
所以者何？意觸生受是生滅法，若是我者，
我復應受生死，是故意觸生受是我者，
是則不然，是故意觸生受非我。
^cb87a18「如是，比丘！當如實知眼所作、智所作、寂滅所作，
開發神通，正向涅槃。
云何如實知見眼所作，乃至正向涅槃？
如是。比丘！眼非我，若色、眼識、眼觸、眼觸因緣生受，
內覺若苦、若樂、不苦不樂，彼亦觀察非我。
耳、鼻、舌、身、意亦如是說，是名如實知見眼所作，
乃至正向涅槃，是名六六法經。」
^cb87a25佛說此經已，諸比丘聞佛所說，歡喜奉行。
^n305【三〇五】^cb87a27如是我聞：
一時，佛住拘留搜調牛聚落。
^cb87a28爾時，世尊告諸比丘：「我今當為汝等說法，
初、中、後善，善義善味，純一滿淨，梵行清白，所謂六分別六入處經。
諦聽，善思，當為汝說。
^cb87b2「何等為六分別六入處經？
謂於眼入處不如實知見者，色、眼識、眼觸、
眼觸因緣生受，內覺若苦、若樂、不苦不樂，
不如實知見；不如實知見故，於眼染著，
若色、眼識、眼觸、眼觸因緣生受，內覺若苦、
若樂、不苦不樂，皆生染著。
如是耳、鼻、舌、身、意，若法、意識、意觸、意觸因緣生受，
內覺若苦、若樂、不苦不樂，不如實知見；
不如實知見故，生染著。
如是染著相應、愚闇、顧念、結縛其心，長養五受陰，
及當來有受、貪、喜悉皆增長，身心疲惡，
身心壞燒然，身心熾然，身心狂亂，身生苦覺；
彼身生苦覺故，於未來世生、老、病、死、憂、
悲、惱、苦悉皆增長，是名純一大苦陰聚集。
^cb87b14「諸比丘！若於眼如實知見，若色、眼識、眼觸、
眼觸因緣生受，內覺若苦、若樂、不苦不樂，
如實知見；見已於眼不染著，若色、眼識、
眼觸、眼觸因緣生受，內覺若苦、若樂、不苦不樂，不染著。
如是耳、鼻、舌、身、意法如實知見，若法、意識、
意觸、意觸因緣生受，內覺若苦、若樂、不苦不樂，
如實知見；如實知見故，於意不染著。
若法、意識、意觸、意觸因緣生受，內覺若苦、
若樂、不苦不樂，不染；不染著故，不相雜、
不愚闇、不顧念、不繫縛，損減五受陰，當來有愛，
貪、喜，彼彼染著悉皆消滅，身不疲苦，心不疲苦，
身不燒，心不燒，身不熾然，心不熾然，身覺樂，
心覺樂；身心覺樂故，於未來世生、老、病、
死、憂、悲、惱、苦悉皆消滅，如是純大苦聚陰滅。
^cb87b29「作如是知、如是見者，名為正見修習滿足，
正志、正方便、正念、正定，前說正語、正業、
正命清淨修習滿足，是名修習八聖道清淨滿足。
八聖道修習滿足已，四念處修習滿足，
四正勤、四如意足、五根、五力、七覺分修習滿足。
^cb87c5「若法應知、應了者，悉知、悉了。
若法應知、應斷者，悉知、悉斷。
若法應知、應作證者，悉皆作證。
若法應知、應修習者，悉已修習。
何等法應知、應了，悉知、悉了？
所謂名色。何等法應知、應斷？
所謂無明及有愛。
何等法應知、應證？
所謂明、解脫。何等法應知、應修？
所謂止、觀。若比丘於此法應知、應了，悉知、悉了。
若法應知、應斷者，悉知、悉斷。
若法應知、應作證者，悉知、悉證。
若法應知、應修者，悉知、悉修，是名比丘斷愛結縛，
正無間等，究竟苦邊。
諸比丘！是名六分別六入處經。」
^cb87c16佛說此經已，諸比丘聞佛所說，歡喜奉行。
^n306【三〇六】^cb87c18如是我聞：
一時，佛住舍衛國祇樹給孤獨園。
^cb87c19時，有異比丘獨一靜處，專精思惟，作是念：
「比丘云何知、云何見而得見法？」
作是思惟已，從禪起，往詣佛所，稽首禮足，
退坐一面，白佛言：「世尊！
我獨一靜處，專精思惟，作是念：『比丘云何知、云何見而得見法？』」
^cb87c23爾時，世尊告彼比丘：「諦聽，善思，當為汝說。
有二法。何等為二？
眼、色為二……」如是廣說，乃至「非其境界故。
所以者何？眼、色緣生眼識，三事和合觸，
觸俱生受、想、思，此四無色陰、眼、色，此等法名為人，
於斯等法作人想、眾生、那羅、摩㝹闍、摩那婆、
士夫、福伽羅、耆婆、禪頭。
^cb87c29「又如是說：『我眼見色，我耳聞聲，我鼻嗅香，
我舌甞味，我身覺觸，我意識法。』
彼施設又如是言說：『是尊者如是名、如是生、
如是姓、如是食、如是受苦樂、如是長壽、
如是久住、如是壽分齊。』
比丘！是則為想，是則為誌，是則言說，此諸法皆悉無常、
有為、思願緣生；若無常、有為、思願緣生者，彼則是苦。
又復彼苦生，亦苦住，亦苦滅，亦苦數數出生，一切皆苦。
若復彼苦無餘斷、吐、盡、離欲、滅、息、沒，餘苦更不相續，
不出生，是則寂滅，是則勝妙。
所謂捨一切有餘、一切愛盡、無欲、滅盡、涅槃。
耳、鼻、舌，身觸緣，生身識，三事和合觸，觸俱生受、
想、思，此四是無色陰，身根是色陰，此名為人……」
如上說，乃至「滅盡，涅槃。
緣意，法生意識、三事和合觸，觸俱生受，
想、思，此四無色陰、四大，士夫所依，此等法名為人……」
如上廣說，乃至「滅盡、涅槃。
若有於此諸法，心隨入，住解脫不退轉，
於彼所起繫著，無有我。
比丘！如是知、如是見，則為見法。」
^cb88a19佛說此經已，諸比丘聞佛所說，歡喜奉行。
^n307【三〇七】^cb88a21如是我聞：
一時，佛住舍衛國祇樹給孤獨園。
^cb88a22時，有異比丘獨一靜處，專精思惟，作是念：
「云何知、云何見，名為見法？」
思惟已，從禪起，往詣佛所，稽首禮足，退坐一面，
白佛言：「世尊！我獨一靜處，專精思惟，作是念：
『比丘云何知、云何見，名為見法？』
今問世尊，唯願解說。」
^cb88a27佛告比丘：「諦聽，善思，當為汝說。
有二法，眼、色，緣生眼識……」如上廣說。
「尊者！如所說偈：
^gatha「眼色二種緣，生於心心法，
^gatha識觸及俱生，受想等有因，
^gatha非我非我所，亦非福伽羅，
^gatha亦非摩㝹闍，亦非摩那婆，
^gatha是則為生滅，苦陰變易法，
^gatha於斯等作想，施設於眾生。
^gatha那羅摩㝹闍，及與摩那婆，
^gatha亦餘眾多想，皆因苦陰生。
^gatha諸業愛無明，因積他世陰，
^gatha餘沙門異道，異說二法者。
^gatha彼但有言說，聞已增癡惑，
^gatha貪愛息無餘，無明沒永滅。
^gatha愛盡眾苦息，無上佛眼說。」
^cb88b14佛說此經已，諸比丘聞佛所說，歡喜奉行。
^n308【三〇八】^cb88b15如是我聞：
一時，佛住舍衛國祇樹給孤獨園。
^cb88b16爾時，世尊告諸比丘：「諸天、世人於色染著愛樂住，
彼色若無常、變易、滅盡，彼諸天、人則生大苦；
於聲、香、味、觸、法染著愛樂住，彼法變易、
無常、滅盡，彼諸天、人得大苦住。
^cb88b20「如來於色、色集、色滅、色味、色患、色離如實知，
如實知已，於色不復染著愛樂住，彼色變易、
無常、滅盡，則生樂住；於聲、香、味、觸、法，集、
滅、味、患、離如實知，如實知已，不復染著愛樂住，
彼色變易、無常、滅盡，則生樂住。
所以者何？眼、色緣生眼識，三事和合觸，
觸緣受，若苦、若樂、不苦不樂，此三受集，
此受滅、此受患、此受離如實知，於彼色因緣生阨礙，
阨礙盡已，名無上安隱涅槃。
耳、鼻、舌、身、意法緣生意識，三事和合觸，
觸緣受，若苦、若樂、不苦不樂，彼受集、受滅、
受味、受患、受離如實知，如實知已，彼法因緣生阨礙，
阨礙盡已，名無上安隱涅槃。」
^cb88c3爾時，世尊而說偈言：
^gatha「於色聲香味，觸法六境界，
^gatha一向生喜悅，愛染深樂著。
^gatha諸天及世人，唯以此為樂，
^gatha變易滅盡時，彼則生大苦。
^gatha唯有諸賢聖，見其滅為樂，
^gatha世間之所樂，觀察悉為怨。
^gatha賢聖見苦者，世間以為樂，
^gatha世間之所苦，於聖則為樂。
^gatha甚深難解法，世間疑𪪧惑生，
^gatha大闇所昏沒，盲冥無所見。
^gatha唯有智慧者，發朦開大明，
^gatha如是甚深句，非聖孰能知，
^gatha不還受身者，深達諦明了。」
^cb88c17佛說此經已，諸比丘聞佛所說，歡喜奉行。
^n309【三〇九】^cb88c18如是我聞：
一時，佛住瞻婆國揭伽池側。
^cb88c19爾時，尊者鹿紐來詣佛所，稽首禮足，退坐一面，
白佛言：「世尊！如世尊說，有第二住，有一一住。
彼云何第二住？云何一一住？」
^cb88c21佛告鹿紐：「善哉！善哉！
鹿紐！能問如來如是之義。」
^cb88c23佛告鹿紐：「若眼識色可愛、樂、念、可意，長養於欲；
彼比丘見已，喜樂、讚歎、繫著住，愛樂、讚歎、
繫著住已，心轉歡喜，歡喜已深樂，深樂已貪愛，貪愛已阨礙。
歡喜、深樂、貪愛、阨礙者，是名第二住。
耳、鼻、舌、身、意亦如是說。
鹿紐！有如是像類比丘，正使空閑獨處，猶名第二住。
所以者何？愛喜不斷不滅故，愛欲不斷、
不知者，諸佛如來說第二住。
^cb89a1「若有比丘，於可愛、樂、念、可意，長養於欲色；
彼比丘見已不喜樂、不讚歎、不繫著住，
不喜樂、不讚歎、不繫著住已，不歡喜，不歡喜故不深樂，
不深樂故不貪愛，不貪愛故不阨礙。
不歡喜、深樂、貪愛、阨礙者，是名為一一住。
耳、鼻、舌、身、意亦如是說。
鹿紐！如是像類比丘，正使處於高樓重閣，猶是一一住者。
所以者何？貪愛已盡、已知故，貪愛已盡、
已知者，諸佛如來說名一一住。」
^cb89a10爾時，尊者鹿紐聞佛所說，歡喜隨喜，作禮而去。
^n310【三一〇】^cb89a12如是我聞：
一時，佛住瞻婆國揭伽池側。
^cb89a13爾時，尊者鹿紐來詣佛所，稽首禮足，退坐一面，
白佛言：「善哉！世尊！
為我說法，我聞法已，當獨一靜處，專精思惟，
不放逸住，乃至自知不受後有。」
^cb89a16佛告鹿紐：「善哉！善哉！
鹿紐！能問如來如是之義。
諦聽，善思，當為汝說。」
^cb89a18佛告鹿紐：「若眼見可愛、樂、可意、可念，長養於欲之色；
見已，彼說讚歎、繫著、欣悅，讚歎、繫著已，
則歡喜集，歡喜集已則苦集。
耳、鼻、舌、身、意亦如是說。
鹿紐！若有比丘，眼見可愛、樂、可念、可意，
長養於欲之色；見已不欣悅、不讚歎、不繫著，
不欣悅、不讚歎、不繫著故，不歡喜集，不歡喜集故則苦滅。
耳、鼻、舌、身、意法亦如是說。」
^cb89a25爾時，尊者鹿紐聞佛所說，歡喜隨喜，作禮而去。
^cb89a27爾時，尊者鹿紐聞佛說法教誡已，獨一靜處，
專精思惟，不放逸住，乃至得阿羅漢，心善解脫。
^n311【三一一】^cb89b1如是我聞：
一時，佛住舍衛國祇樹給孤獨園。
^cb89b2爾時，尊者富樓那來詣佛所，稽首禮足，
退住一面，白佛言：「善哉！
世尊！為我說法，我坐獨一靜處，專精思惟，
不放逸住，乃至自知不受後有。」
^cb89b5佛告富樓那：「善哉！
善哉！能問如來如是之義。
諦聽，善思，當為汝說。
若有比丘！眼見可愛、可樂、可念、可意，長養欲之色；
見已欣悅、讚歎、繫著，欣悅、讚歎、繫著已歡喜，
歡喜已樂著，樂著已貪愛，貪愛已阨礙。
歡喜、樂著、貪愛、阨礙故，去涅槃遠。
耳、鼻、舌、身、意亦如是說。
^cb89b11「富樓那！若比丘，眼見可愛、樂、可念、可意，
長養欲之色；見已不欣悅、不讚歎、不繫著，
不欣悅、不讚歎、不繫著故不歡喜，不歡喜故不深樂，
不深樂故不貪愛，不貪愛故不阨礙。
不歡喜、不深樂、不貪愛、不阨礙故，漸近涅槃。
耳、鼻、舌、身、意亦如是說。」
^cb89b17佛告富樓那：「我已略說法教，汝欲何所住？」
^cb89b18富樓那白佛言：「世尊！
我已蒙世尊略說教誡，我欲於西方輸盧那人間遊行。」
^cb89b20佛告富樓那：「西方輸盧那人兇惡、輕躁、
弊暴、好罵。富樓那！
汝若聞彼兇惡、輕躁、弊暴、好罵、毀辱者，當如之何？」
^cb89b22富樓那白佛言：「世尊！
若彼西方輸盧那國人，面前兇惡、訶罵、毀辱者。
我作是念：『彼西方輸盧那人賢善智慧，
雖於我前兇惡、弊暴、罵、毀辱我，猶尚不以手、石而見打擲。』」
^cb89b26佛告富樓那：「彼西方輸盧那人但兇惡、
輕躁、弊暴、罵辱，於汝則可脫，復當以手、
石打擲者，當如之何？」
^cb89b29富樓那白佛言：「世尊！
西方輸盧那人脫以手、石加於我者，我當念言：
『輸盧那人賢善智慧，雖以手、石加我，而不用刀杖。』」
^cb89c3佛告富樓那：「若當彼人脫以刀杖而加汝者，復當云何？」
^cb89c4富樓那白佛言：「世尊！
若當彼人脫以刀杖，而加我者，當作是念：
『彼輸盧那人賢善智慧，雖以刀杖而加於我，而不見殺。』」
^cb89c7佛告富樓那：「假使彼人脫殺汝者，當如之何？」
^cb89c8富樓那白佛言：「世尊！
若西方輸盧那人脫殺我者，當作是念：
『有諸世尊弟子，當厭患身，或以刀自殺，
或服毒藥，或以繩自繫，或投深坑；彼西方輸盧那人賢善智慧，
於我朽敗之身，以少作方便，便得解脫。』」
^cb89c13佛言：「善哉！富樓那！
汝善學忍辱，汝今堪能於輸盧那人間住止，
汝今宜去度於未度，安於未安，未涅槃者令得涅槃。」
^cb89c16爾時，富樓那聞佛所說，歡喜隨喜，作禮而去。
^cb89c18爾時，尊者富樓那夜過晨朝，著衣持鉢，
入舍衛城乞食，食已還出，付囑臥具，持衣鉢去，至西方輸盧那人間遊行。
到已，夏安居，為五百優婆塞說法，建立五百僧伽藍，
繩床、臥褥、供養眾具悉皆備足。
三月過已，具足三明，即於彼處入無餘涅槃。
^n312【三一二】^cb89c24如是我聞：
一時，佛住舍衛國祇樹給孤獨園。
^cb89c25爾時，摩羅迦舅來詣佛所，稽首禮足，退坐一面，
白佛言：「善哉！世尊！
為我說法，我聞法已，獨一靜處，專精思惟，
不放逸住，乃至不受後有。」
^cb89c28爾時，世尊告摩羅迦舅言：「諸年少聰明利根，
於我法、律出家未久，於我法、律尚無懈怠，
而況汝今日年耆根熟，而欲聞我略說教誡。」
^cb90a2摩羅迦舅白佛言：「世尊！
我雖年耆根熟，而尚欲得聞世尊略說教誡。
唯願世尊為我略說教誡，我聞法已，當獨一靜處，
專精思惟，乃至自知不受後有。」
第二、第三亦如是請。
^cb90a6佛告摩羅迦舅：「汝今且止！」
如是再三，亦不為說。
^cb90a7爾時，世尊告摩羅迦舅：「我今問汝，隨意答我。」
^cb90a8佛告摩羅迦舅：「若眼未曾見色，汝當欲見，
於彼色起欲、起愛、起念、起染著不？」
^cb90a10答言：「不也，世尊！」
^cb90a11「耳聲、鼻香、舌味、身觸、意法亦如是說。」
佛告摩羅迦舅：「善哉！
善哉！摩羅迦舅！見以見為量，聞以聞為量，
覺以覺為量，識以識為量。」
而說偈言：
^gatha「若汝非於彼，彼亦復非此，
^gatha亦非兩中間，是則為苦邊。」
^cb90a17摩羅迦舅白佛言：「已知。
世尊！已知。善逝！」
佛告摩羅迦舅：「汝云何於我略說法中廣解其義？」
^cb90a19爾時，摩羅迦舅說偈白佛言：
^gatha「若眼已見色，而失於正念，
^gatha則於所見色，而取愛念相。
^gatha取愛樂相者，心則常繫著，
^gatha起於種種愛，無量色集生。
^gatha貪欲恚害覺，令其心退減，
^gatha長養於眾苦，永離於涅槃。
^gatha見色不取相，其心隨正念，
^gatha不染惡心愛，亦不生繫著。
^gatha不起於諸愛，無量色集生，
^gatha貪欲恚害覺，不能壞其心。
^gatha小長養眾苦，漸次近涅槃，
^gatha日種尊所說，離愛般涅槃。
^gatha若耳聞諸聲，心失於正念，
^gatha而取諸聲相，執持而不捨。
^gatha鼻香舌甞味，身觸意念法，
^gatha忘失於正念，取相亦復然。
^gatha其心生愛樂，繫著堅固住，
^gatha起種種諸愛，無量法集生。
^gatha貪欲恚害覺，退滅壞其心，
^gatha長養眾苦聚，永離於涅槃。
^gatha不染於諸法，正智正念住，
^gatha其心不染污，亦復不樂著。
^gatha不起於諸愛，無量法集生，
^gatha貪瞋恚害覺，不退減其心。
^gatha眾苦隨損滅，漸近般涅槃，
^gatha愛盡般涅槃，世尊之所說。」
^cb90b17是名世尊略說法中廣解其義。
佛告摩羅迦舅：「汝真於我略說法中廣解其義。
所以者何？如汝所說偈：
^gatha「若眼見眾色，忘失於正念，
^gatha則於所見色，而取愛念相。」
^cb90b22如前廣說。
爾時，尊者摩羅迦舅聞佛所說，歡喜隨喜，作禮而去。
^cb90b24爾時，尊者摩羅迦舅於世尊略說法中廣解其義已，
於獨一靜處，專精思惟，不放逸住，乃至成阿羅漢，心得解脫。
^n313【三一三】^cb90b27如是我聞：
一時，佛住舍衛國祇樹給孤獨園。
^cb90b28爾時，世尊告諸比丘：「有經法，諸比丘崇向，
而於經法異信、異欲、異聞、異行思惟、異見審諦忍，
正知而說：『我生已盡，梵行已立，所作已作，自知不受後有。』」
^cb90c2諸比丘白佛言：「世尊是法根、法眼、法依。
善哉！世尊！唯願廣說，諸比丘聞已，當受奉行。」
^cb90c4佛告諸比丘：「諦聽，善思，當為汝說。
比丘！眼見色已，覺知色而不覺色貪，我先眼識於色有貪，而今眼識於色無貪如實知。
若比丘眼見於色已，覺知色而不起色貪，
覺我先眼識有貪，而言今眼識於色無貪如實知者，諸比丘！
於意云何？彼於此為有信、有欲、有聞、有行思惟、有審諦忍不？」
^cb90c11答言：「如是，世尊！」
^cb90c12「歸於此法，如實正知所知所見不？」
答言：「如是，世尊！」
^cb90c13「耳、鼻、舌、身、意法亦如是說。
「諸比丘！是名有經法，比丘於此經法崇向，
異信、異欲、異聞、異行思惟、異見審諦忍，
正知而說：『我生已盡，梵行已立，所作已作，自知不受後有。』」
^cb90c17佛說此經已，諸比丘聞佛所說，歡喜奉行。
^n314【三一四】^cb90c19如是我聞：
一時，佛住舍衛國祇樹給孤獨園。
^cb90c20爾時，世尊告諸比丘：「當斷欲，斷眼欲已，
眼則已斷、已知，斷其根本，如截多羅樹頭，於未來世永不復生。
耳、鼻、舌、身、意亦如是說。」
^cb90c23佛說此經已，諸比丘聞佛所說，歡喜奉行。
^n315【三一五】^cb90c25如是我聞：
一時，佛住舍衛國祇樹給孤獨園。
^cb90c26爾時，世尊告諸比丘：「若眼生、住、轉出，則苦生、
病住、老死出。耳、鼻、舌、身、意亦如是說。
若眼滅、息、沒，苦生則滅，病則息，死則沒。
耳、鼻、舌、身、意亦如是說。」
^cb90c29佛說此經已，諸比丘聞佛所說，歡喜奉行。
^n316【三一六】^cb91a2如是我聞：
一時，佛住舍衛國祇樹給孤獨園。
^cb91a3爾時，世尊告諸比丘：「眼無常，若眼是常者，
則不應受逼迫苦，亦應說於眼欲令如是、不令如是。
以眼無常故，是故眼受逼迫苦生，是故不得於眼欲令如是、
不令如是。耳、鼻、舌、身、意亦如是說。」
^cb91a7佛說此經已，諸比丘聞佛所說，歡喜奉行。
^n317【三一七】^cb91a9如是我聞：
一時，佛住舍衛國祇樹給孤獨園。
^cb91a10爾時，世尊告諸比丘：「眼苦，若眼是樂者，
不應受逼迫苦，應得於眼欲令如是、不令如是，
以眼是苦故，受逼迫苦，不得於眼欲令如是、不令如是。
耳、鼻、舌、身、意亦如是說。」
^cb91a14佛說此經已，諸比丘聞佛所說，歡喜奉行。
^n318【三一八】^cb91a16如是我聞：
一時，佛住舍衛國祇樹給孤獨園。
^cb91a17爾時，世尊告諸比丘：「眼非我，若眼是我者，
不應受逼迫苦，應得於眼欲令如是、不令如是，
以眼非我故，受逼迫苦，不得於眼欲令如是、不令如是。
耳、鼻、舌、身、意亦如是說。」
^cb91a21佛說此經已，諸比丘聞佛所說，歡喜奉行。
^cb91a23如內六入處三經，外六入處三經，亦如是說。
^n319【三一九】^cb91a24如是我聞：
一時，佛住舍衛國祇樹給孤獨園。
^cb91a25時，有生聞婆羅門往詣佛所，共相問訊，
問訊已，退坐一面，白佛言：「瞿曇！
所謂一切者，云何名一切？」
^cb91a27佛告婆羅門：「一切者，謂十二入處，眼色、
耳聲、鼻香、舌味、身觸、意法，是名一切。
若復說言此非一切，沙門瞿曇所說一切，
我今捨，別立餘一切者，彼但有言說，問已不知，增其疑惑。
所以者何？非其境界故。」
^cb91b3時，生聞婆羅門聞佛所說，歡喜隨喜奉行。
^n320【三二〇】^cb91b4如是我聞：
一時，佛住舍衛國祇樹給孤獨園。
^cb91b5時，有生聞婆羅門往詣佛所，面相問訊已，
退坐一面，白佛言：「瞿曇！
所謂一切有，云何一切有？」
^cb91b7佛告生聞婆羅門：「我今問汝，隨意答我。
婆羅門！於意云何？
眼是有不？」
^cb91b8答言：「是有，沙門瞿曇！」
^cb91b9「色是有不？」
答言：「是有，沙門瞿曇！」
^cb91b10「婆羅門！有色、有眼識、有眼觸、有眼觸因緣生受，
若苦、若樂、不苦不樂不？」
^cb91b11答言：「有，沙門瞿曇！」
^cb91b12「耳、鼻、舌、身、意亦如是說」。
如是廣說，乃至「非其境界故。」
^cb91b13佛說此經已，生聞婆羅門聞佛所說，歡喜隨喜，從坐起去。
^n321【三二一】^cb91b15如是我聞：
一時，佛住舍衛國祇樹給孤獨園。
^cb91b16時，有生聞婆羅門往詣佛所，共相問訊已，
退坐一面，白佛言：「沙門瞿曇！
所謂一切法，云何為一切法？」
^cb91b18佛告婆羅門：「眼及色、眼識、眼觸、眼觸因緣生受，
若苦、若樂、不苦不樂。
耳、鼻、舌、身、意法、意識、意觸、意觸因緣生受，
若苦、若樂、不苦不樂，是名為一切法。
若復有言此非一切法，沙門瞿曇所說一切法，
我今捨，更立一切法者，此但有言數，問已不知，增其癡惑。
所以者何？非其境界故。」
^cb91b24佛說此經已，生聞婆羅門聞佛說已，歡喜隨喜，從坐起去。
^cb91b27如生聞婆羅門所問三經，有異比丘所問三經、
尊者阿難所問三經、世尊法眼法根法依三經，亦如上說。
^n322【三二二】^cb91c1如是我聞：
一時，佛住舍衛國祇樹給孤獨園。
^cb91c2時，有異比丘往詣佛所，稽首佛足，退坐一面，
白佛言：「世尊！如世尊說，眼是內入處，世尊略說，不廣分別。
云何眼是內入處？」
^cb91c5佛告彼比丘：「眼是內入處，四大所造淨色，
不可見，有對。耳、鼻、舌、身內入處亦如是說。」
^cb91c6復白佛言：「世尊！如世尊說，意是內入處，不廣分別。
云何意是內入處？」
佛告比丘：「意內入處者，若心、意、識非色，
不可見，無對，是名意內入處。」
^cb91c10復問：「如世尊說，色外入處，世尊略說，不廣分別。
云何？世尊！色外入處。」
^cb91c11佛告比丘：「色外入處，若色四大造，可見，
有對，是名色是外入處。」
^cb91c13復白佛言：「世尊說聲是外入處，不廣分別。
云何聲是外入處？」
^cb91c14佛告比丘：「若聲四大造，不可見，有對，如聲，
香、味亦如是。」
^cb91c16復問：「世尊說觸外入處，不廣分別。
云何觸外入處？」
^cb91c17佛告比丘：「觸外入處者，謂四大及四大造色，
不可見，有對，是名觸外入處。」
^cb91c18復問：「世尊說法外入處，不廣分別。」
^cb91c19佛告比丘：「法外入處者，十一入所不攝，
不可見，無對，是名法外入處。」
^cb91c21佛說此經已，諸比丘聞佛所說，歡喜奉行。
^n323【三二三】^cb91c23如是我聞：
一時，佛住舍衛國祇樹給孤獨園。
^cb91c24爾時，世尊告諸比丘：「有六內入處。
謂眼內入處，耳、鼻、舌、身、意內入處。」
^cb91c25佛說此經已，諸比丘聞佛所說，歡喜奉行。
^n324【三二四】^cb91c27如是我聞：
一時，佛住舍衛國祇樹給孤獨園。
^cb91c28爾時，世尊告諸比丘：「有六外入處。
云何為六？謂色是外入處，聲、香、味、觸、法是外入處，是名六外入處。」
^cb92a1佛說此經已，諸比丘聞佛所說，歡喜奉行。
^n325【三二五】^cb92a3如是我聞：
一時，佛住舍衛國祇樹給孤獨園。
^cb92a4爾時，世尊告諸比丘：「有六識身。
云何為六？謂眼識身、耳識身、鼻識身、舌識身、
身識身、意識身，是名六識身。」
^cb92a6佛說此經已，諸比丘聞佛所說，歡喜奉行。
^n326【三二六】^cb92a8如是我聞：
一時，佛住舍衛國祇樹給孤獨園。
^cb92a9爾時，世尊告諸比丘：「有六觸身。
云何為六觸身？謂眼觸身、耳觸身、鼻觸身、
舌觸身、身觸身、意觸身，是名六觸身。」
^cb92a11佛說此經已，諸比丘聞佛所說，歡喜奉行。
^n327【三二七】^cb92a13如是我聞：
一時，佛住舍衛國祇樹給孤獨園。
^cb92a14爾時，世尊告諸比丘：「有六受身。
云何為六六謂？眼觸生受，耳、鼻、舌、身、意觸生受，是名六受身。」
^cb92a16佛說此經已，諸比丘聞佛所說，歡喜奉行。
^n328【三二八】^cb92a18如是我聞：
一時，佛住舍衛國祇樹給孤獨園。
^cb92a19爾時，世尊告諸比丘：「有六想身。
云何為六？謂眼觸生想，耳、鼻、舌、身、意觸生想，是名六想身。」
^cb92a21佛說此經已，諸比丘聞佛所說，歡喜奉行。
^n329【三二九】^cb92a23如是我聞：
一時，佛住舍衛國祇樹給孤獨園。
^cb92a24爾時，世尊告諸比丘：「有六思身。
云何為六？謂眼觸生思，耳、鼻、舌、身、意觸生思，是名六思身。」
^cb92a26佛說此經已，諸比丘聞佛所說，歡喜奉行。
^n330【三三〇】^cb92a28如是我聞：
一時，佛住舍衛國祇樹給孤獨園。
^cb92a29爾時，世尊告諸比丘：「有六愛身。
云何為六愛身？謂眼觸生愛，耳、鼻、舌、身、
意觸生愛，是名六愛身。」
^cb92b2佛說此經已，諸比丘聞佛所說，歡喜奉行。
^n331【三三一】^cb92b4如是我聞：
一時，佛住舍衛國祇樹給孤獨園。
^cb92b5爾時，世尊告諸比丘：「有六顧念。
云何為六？謂色顧念、聲顧念、香顧念、味顧念、
觸顧念、法顧念，是名六顧念。」
^cb92b7佛說此經已，諸比丘聞佛所說，歡喜奉行。
^n332【三三二】^cb92b9如是我聞：
一時，佛住舍衛國祇樹給孤獨園。
^cb92b10爾時，世尊告諸比丘：「有六覆。
云何為六？謂色有漏、是取，心覆藏；聲、香、
味、觸、法有漏、是取，心覆藏。
是名六覆。」
^cb92b12佛說此經已，諸比丘聞佛所說，歡喜奉行。
^n333【三三三】^cb92b14如是我聞：
一時，佛住舍衛國祇樹給孤獨園。
^cb92b15爾時，世尊告諸比丘：「過去、未來眼無常，
況現在眼，多聞聖弟子如是觀者，不顧過去眼，
不欣未來眼，於現在眼生厭、離欲、滅盡向。
耳、鼻、舌、身、意亦如是說。」
^cb92b18如無常。如是苦、空、非我，亦如是說。
如內入處四經、外入處四經，亦如是說。
^n334【三三四】^cb92b21如是我聞：
一時，佛住拘留搜調牛聚落。
^cb92b22爾時，世尊告諸比丘：「今當為汝說法，初、
中、後善，善義善味，純一滿淨，梵行清白。
諦聽，善思，謂有因、有緣、有縛法經。
^cb92b24「云何有因、有緣、有縛法經？
謂眼有因、有緣、有縛。
何等為眼因、眼緣、眼縛？
謂眼業因、業緣、業縛，業有因、有緣、有縛。
何等為業因、業緣、業縛？
謂業愛因、愛緣、愛縛，愛有因、有緣、有縛。
何等為愛因、愛緣、愛縛？
謂愛無明因、無明緣、無明縛，無明有因、
有緣、有縛。何等無明因、無明緣、無明縛？
謂無明不正思惟因、不正思惟緣、不正思惟縛，
不正思惟有因、有緣、有縛。
何等不正思惟因、不正思惟緣、不正思惟縛，
謂緣眼、色，生不正思惟，生於癡。
^cb92c5「緣眼、色，生不正思惟，生於癡，彼癡者是無明，
癡求欲名為愛，愛所作名為業。
如是，比丘！不正思惟因無明為愛，無明因愛，
愛因為業，業因為眼。
耳、鼻、舌、身、意亦如是說，是名有因緣、有縛法經。」
^cb92c10佛說此經已，諸比丘聞佛所說，歡喜奉行。
^n335【三三五】^cb92c12如是我聞：
一時，佛住拘留搜調牛聚落。
^cb92c13爾時，世尊告諸比丘：「我今當為汝等說法，
初、中、後善，善義善味，純一滿淨，梵行清白，所謂第一義空經。
諦聽，善思，當為汝說。
^cb92c16「云何為第一義空經？
諸比丘！眼生時無有來處，滅時無有去處。
如是眼不實而生，生已盡滅，有業報而無作者，
此陰滅已，異陰相續，除俗數法。
耳、鼻、舌、身、意亦如是說，除俗數法。
俗數法者，謂此有故彼有，此起故彼起，
如無明緣行，行緣識……」廣說乃至「純大苦聚集起。
又復，此無故彼無，此滅故彼滅，無明滅故行滅，
行滅故識滅……」如是廣說，乃至「純大苦聚滅。
比丘！是名第一義空法經。」
^cb92c25佛說此經已，諸比丘聞佛所說，歡喜奉行。
^n336【三三六】^cb92c27如是我聞：
一時，佛住舍衛國祇樹給孤獨園。
^cb92c28爾時，世尊告諸比丘：「有六喜行。
云何為六？如是。比丘！
若眼見色喜，於彼色處行。
耳聲、鼻香、舌味、身觸、意識法喜，於彼法處行。
諸比丘！是名六喜行。」
^cb93a2佛說此經已，諸比丘聞佛所說，歡喜奉行。
^n337【三三七】^cb93a4如是我聞：
一時，佛住舍衛國祇樹給孤獨園。
^cb93a5爾時，世尊告諸比丘：「有六憂行。
云何為六？諸比丘！
若眼見色憂，於彼色處行。
耳聲、鼻香、舌味、身觸、意識法憂，於彼法處行。
諸比丘！是名六憂行。」
^cb93a8佛說此經已，諸比丘聞佛所說，歡喜奉行。
^n338【三三八】^cb93a10如是我聞：
一時，佛住舍衛國祇樹給孤獨園。
^cb93a11爾時，世尊告諸比丘：「有六捨行。
云何為六？諸比丘！
謂眼見色捨，於彼色處行。
耳聲、鼻香、舌味、身觸、意識法捨，於彼法處行，是名比丘六捨行。」
^cb93a14佛說此經已，諸比丘聞佛所說，歡喜奉行。
^n339【三三九】^cb93a16如是我聞：
一時，佛住舍衛國祇樹給孤獨園。
^cb93a17爾時，世尊告諸比丘：「有六常行。
云何為六，若比丘眼見色，不苦、不樂，正念正智捨心住。
耳聲、鼻香、舌味、身觸、意識法，不苦、不樂，
捨心住正念正智，是名比丘六常行。」
^cb93a20佛說是經已，諸比丘聞佛所說，歡喜奉行。
^n340【三四〇】^cb93a22如是我聞：
一時，佛住舍衛國祇樹給孤獨園。
^cb93a23爾時，世尊告諸比丘：「有六常行。
云何為六？若比丘眼見色，不苦、不樂，捨心住正念正智。
耳聲、鼻香、舌味、身觸、意識法，不苦、不樂，
捨心住正念正智，若比丘成就此六常行者，世間難得。」
^cb93a27佛說此經已，諸比丘聞佛所說，歡喜奉行。
^n341【三四一】^cb93a29如是我聞：
一時，佛住舍衛國祇樹給孤獨園。
^cb93b1爾時，世尊告諸比丘：「有六常行。
云何為六？若比丘眼見色，不苦、不樂，捨心住正念正智。
耳聲、鼻香、舌味、身觸、意識法，不苦、不樂，捨心住正念正智。
若比丘成就此六常行者，世間難得，所應承事、
恭敬、供養，則為世間無上福田。」
^cb93b6佛說此經已，諸比丘聞佛所說，歡喜奉行。
^n342【三四二】^cb93b8如是我聞：
一時，佛住舍衛國祇樹給孤獨園。
^cb93b9爾時，世尊告諸比丘：「有六常行。
云何為六？若比丘眼見色，不苦、不樂，捨心住正念正智。
耳聲、鼻香、舌味、身觸、意識法，不苦、不樂，捨心住正念正智。
若比丘成就此六常行者，當知是舍利弗等。
舍利弗比丘眼見色已，不苦、不樂，捨心住正念正智。
耳聲、鼻香、舌味、身觸、意識法，不苦、不樂，捨心住正念正智。
舍利弗比丘成就此六常行故，世間難得，
所應承事、恭敬、供養，則為世間無上福田。」
^cb93b18佛說此經已，諸比丘聞佛所說，歡喜奉行。
雜阿含經卷第十三

^pb1^folio#agms14雜阿含經卷第十四
^ck6【因緣相應343】^au〔宋天竺三藏求那跋陀羅譯〕
^n343【三四三】^cb93b25如是我聞：
一時，佛住王舍城迦蘭陀竹園。
爾時，尊者浮彌比丘住耆闍崛山。
^cb93b26時，有眾多外道出家詣尊者浮彌所，共相問訊慶慰，
共相問訊慶慰已，退坐一面，語尊者浮彌言：
「欲有所問，寧有閑暇見答與不？」
^cb93c1尊者浮彌語諸外道出家：「隨汝所問，當為汝說。」
^cb93c2時，諸外道出家問尊者浮彌：「苦樂自作耶？」
^cb93c3尊者浮彌答言：「諸外道出家說苦樂自作者，
世尊說言：『此是無記。』」
^cb93c4復問：「苦樂他作耶？」
^cb93c5答言：「苦樂他作者，世尊說言：『此是無記。』」
^cb93c6復問：「苦樂自他作耶？」
答言：「苦樂自他作者，世尊說言：『此是無記。』」
^cb93c7復問：「苦樂非自非他無因作耶？」
^cb93c8答言：「苦樂非自非他無因作者，世尊說言：『此是無記。』」
^cb93c9諸外道出家復問：「云何？
尊者浮彌苦樂自作耶？
說言無記。苦樂他作耶？
說言無記。苦樂自他作耶？
說言無記。苦樂非自非他無因作耶？
說言無記。今沙門瞿曇說苦樂云何生？」
^cb93c13尊者浮彌答言：「諸外道出家！
世尊說苦樂從緣起生。」
^cb93c14時，諸外道出家聞尊者浮彌所說，心不歡喜，呵責而去。
^cb93c15爾時，尊者舍利弗去尊者浮彌不遠，坐一樹下。
^cb93c17爾時，尊者浮彌知諸外道出家去已，往詣尊者舍利弗所，
到已，與舍利弗面相慶慰。
慶慰已，以彼諸外道出家所問事，具白尊者舍利弗：
「我作此答，得不謗毀世尊！
如說說、不如法說、不為是隨順法行法，得無為餘因法論者來難詰呵責不？」
^cb93c22尊者舍利弗言：「尊者浮彌！
汝之所說，實如佛說，不謗如來，如說說、
如法說、法行法說，不為餘因論義者來難詰呵責。
所以者何？世尊說苦樂從緣起生故。
尊者浮彌！彼諸沙門、婆羅門所問苦樂自作者，
彼亦從因起生；言不從緣起生者，無有是處。
苦樂他作、自他作、非自非他無因作說者，
彼亦從緣起生；若言不從緣生者，無有是處。
尊者浮彌！彼沙門、婆羅門所說苦樂自作者，
亦緣觸生；若言不從觸生者，無有是處。
苦樂他作、自他作、非自非他無因作者，
彼亦緣觸生，若言不緣觸生者，無有是處。」
^cb94a5爾時，尊者阿難去舍利弗不遠，坐一樹下，聞尊者舍利弗與尊者浮彌所論說事。
聞已，從座起，往詣佛所，稽首佛足，退住一面。
以尊者浮彌與尊者舍利弗共論說一一具白世尊。
^cb94a9佛告阿難：「善哉！善哉！
阿難！尊者舍利弗有來問者，能隨時答。
善哉！舍利弗！有應時智故，有來問者，能隨時答。
若我聲聞，有隨時問者，應隨時答，如舍利弗所說。
^cb94a13「阿難！我昔時住王舍城山中仙人住處，
有諸外道出家以如是義、如是句、如是味來問於我，
我為斯等以如是義、如是句、如是味而為記說，如尊者舍利弗所說。
^cb94a17「阿難！若諸沙門、婆羅門苦樂自作，我即往彼問言：『汝實作是說苦樂自作耶？』
彼答我言：『如是。』我即問言：『汝能堅執持此義，
言是真實，餘則愚者，我所不許。
所以者何？我說苦樂所起異於此。』
彼若問我：『云何瞿曇所說，苦樂所起異者？』
我當答言：『從其緣起而生苦樂。
如是說苦他作、自他作、非自非他無因作者，我亦往彼所說如上。』」
^cb94a24阿難白佛：「如世尊所說義，我已解知，有生故有老死，
非緣餘；有生故有老死，乃至無明故有行，
非緣餘；有無明故有行，無明滅則行滅，
乃至生滅則老、病、死、憂、悲、惱、苦滅，如是純大苦聚滅。」
^cb94a29佛說此經已，尊者阿難聞佛所說，歡喜隨喜，作禮而去。
^n344【三四四】^cb94b2如是我聞：
一時，佛住王舍城迦蘭陀竹園。
爾時，尊者舍利弗、尊者摩訶拘絺羅住耆闍崛山。
^cb94b4時，尊者摩訶拘絺羅晡時從禪定起，詣舍利弗所，
共相慶慰，共相慶慰已，退坐一面，語尊者舍利弗：
「欲有所問，寧有閑暇見答與不？」
^cb94b7尊者舍利弗語尊者摩訶拘絺羅：「仁者但問，知者當答。」
^cb94b8尊者摩訶拘絺羅語尊者舍利弗言：「多聞聖弟子於此法、
律，成就何法，名為見具足，直見成就，成就於佛不壞淨，
來入正法，得此正法，悟此正法？」
^cb94b12尊者舍利弗語尊者摩訶拘絺羅：「多聞聖弟子於不善法如實知、
不善根如實知、善法如實知、善根如實知。
^cb94b14「云何不善法如實知？
不善身業、口業、意業，是名不善法，如是不善法如實知。
云何不善根如實知？
三不善根——貪不善根、恚不善根、癡不善根——是名不善根，
如是不善根如實知。
^cb94b18「云何善法如實知？
善身業、口業、意業，是名善法，如是善法如實知。
云何善根如實知？
謂三善根——無貪、無恚、無癡——是名三善根，如是善根如實知。
^cb94b22「尊者摩訶拘絺羅！
如是多聞聖弟子不善法如實知、不善根如實知、
善法如實知、善根如實知，故於此法、律正見具足，
直見成就，於佛不壞淨成就，來入正法，
得此正法，悟此正法。」
^cb94b26尊者摩訶拘絺羅語尊者舍利弗：「正有此等，更有餘耶？」
^cb94b27尊者舍利弗言：「有。
若多聞聖弟子於食如實知，食集、食滅、食滅道跡如實知。
^cb94b29「云何於食如實知？
謂四食。何等為四？
一者麁摶食，二者細觸食，三者意思食，
四者識食，是名為食，如是食如實知。
云何食集如實知？
謂當來有愛，喜、貪俱，彼彼樂著，是名食集，如是食集如實知。
云何食滅如實知？
若當來有愛，喜、貪俱，彼彼樂著無餘斷、
捨、吐、盡、離欲、滅、息、沒，是名食滅，如是食滅如實知。
云何食滅道跡如實知？
謂八聖道——正見、正志、正語、正業、正命、
正方便、正念、正定，是名食滅道跡，如是食滅道跡如實知。
^cb94c10「若多聞聖弟子於此食如實知、食集如實知、
食滅如實知、食滅道跡如實知，是故多聞聖弟子於正法、
律正見具足，直見成就，於佛不壞淨成就，
來入正法，得此正法，悟此正法。」
^cb94c14尊者摩訶拘絺羅復問尊者舍利弗：「正有此等，更有餘耶？」
^cb94c15尊者舍利弗言：「尊者摩訶拘絺羅！
復更有餘，多聞聖弟子於病如實知、病集如實知、
病滅如實知、病滅道跡如實知。
^cb94c18「云何有病如實知？
謂三病——欲病、有病、無明病——是名病，如是病如實知。
云何病集如實知？
無明集是病集，是名病集如實知。
云何病滅如實知？
無明滅是病滅，如是病滅如實知。
云何病滅道跡如實知？
謂八正道，如前說，如是病滅道跡如實知。
^cb94c24「若多聞聖弟子於病如實知、病集如實知、
病滅如實知、病滅道跡如實知，故多聞聖弟子於此法、
律正見具足，乃至悟此正法。」
^cb94c27尊者摩訶拘絺羅問尊者舍利弗：「正有此等，更有餘耶？」
^cb94c28尊者舍利弗語尊者摩訶拘絺羅：「亦更有餘，
多聞聖弟子於苦如實知、苦集如實知、
苦滅如實知、苦滅道跡如實知。
^cb95a1「云何苦如實知？謂生苦、老苦、病苦、死苦、
恩愛別苦、怨憎會苦、所欲不得苦，如是略說五受陰苦，
是名為苦，如是苦如實知。
云何苦集如實知？
當來有愛，喜、貪俱，彼彼集著，是名苦集，如是苦集如實知。
云何苦滅如實知？
若當來有愛，喜、貪俱，彼彼染著無餘斷，
乃至息、沒，是名苦滅，如是苦滅如實知。
云何苦滅道跡如實知？
謂八聖道，如上說，是名苦滅道跡，如是苦滅道跡如實知。
^cb95a10「多聞聖弟子如是苦如實知，苦集、苦滅、苦滅道跡如實知。
如是聖弟子於我法、律具足正見，直見成就，
於佛不壞淨成就，來入正道，得此正法，悟此正法。」
^cb95a14復問尊者舍利弗：「正有此法，復有餘耶？」
^cb95a15尊者舍利弗答言：「更有餘，謂多聞聖弟子老死如實知、
老死集如實知、老死滅如實知、老死滅道跡如實知，如前分別經說。
云何老死集如實知？
生集是老死集，生滅是老死滅，老死滅道跡，
謂八正道，如前說，多聞聖弟子於此老死如實知，乃至老死滅道跡如實知。
如是聖弟子於我法、律正見具足，直見成就，
於佛不壞淨成就，來入正法，得此正法，悟此正法。
如是生、有、取、愛、受、觸、六入處、名色、識、行，
聖弟子於行如實知，行集、行滅、行滅道跡如實知。
^cb95a25「云何行如實知？行有三種——身行、口行、
意行，如是行如實知。
云何行集如實知？
無明集是行集，如是行集如實知。
云何行滅如實知？
無明滅是行滅，如是行滅如實知。
云何行滅道跡如實知？
謂八聖道，如前說。
摩訶拘絺羅！是名聖弟子行如實知，行集、
行滅、行滅道跡如實知，於我法、律正見具足，
直見成就，於佛不壞淨成就，來入正法，
得此正法，悟此正法。」
^cb95b5摩訶拘絺羅復問尊者舍利弗：「唯有此法，更有餘耶？」
^cb95b6舍利弗答言：「摩訶拘絺羅！
汝何為逐，汝終不能究竟諸論，得其邊際。
若聖弟子斷除無明而生明，何須更求？」
^cb95b9時，二正士共論義已，各還本處。
^n345【三四五】^cb95b10如是我聞：
一時，佛住王舍城迦蘭陀竹園。
^cb95b11爾時，世尊告尊者舍利弗：「如我所說，波羅延那阿逸多所問：
^gatha「『若得諸法數，若復種種學，
^gatha具威儀及行，為我分別說。』
^cb95b15「舍利弗！何等為學？
何等為法數？」
時，尊者舍利弗默然不答，第二、第三亦復默然。
^cb95b16佛言：「真實。舍利弗！」
^cb95b17舍利弗白佛言：「真實。
世尊！世尊！比丘真實者，厭、離欲、滅盡向。
食集生，彼比丘以食故，生厭、離欲、滅盡向。
彼食滅，是真實滅，覺知已，彼比丘厭、離欲、
滅盡向，是名為學。」
^cb95b21「復次，真實，舍利弗！」
舍利弗白佛言：「真實。
世尊！世尊！若比丘真實者，厭、離欲、滅盡，
不起諸漏，心善解脫。
彼從食集生，若真實即是滅盡，覺知此已，
比丘於滅生厭、離欲、滅盡，不起諸漏，心善解脫，是數法。」
^cb95b25佛告舍利弗：「如是，如是，如汝所說。
比丘於真實生厭、離欲、滅盡，是名法數。」
如是說已，世尊即起，入室坐禪。
^cb95b28爾時，尊者舍利弗知世尊去已，不久，語諸比丘：「諸尊！
我不能辯世尊初問，是故我默念住。
世尊須臾復為作發喜問，我即開解如此之義，
正使世尊一日一夜，乃至七夜，異句異味問斯義者，
我亦悉能，乃至七夜，以異句異味而解說之。」
^cb95c4時，有異比丘往詣佛所，稽首禮足，退住一面，
白佛言：「世尊！尊者舍利弗作奇特未曾有說，
於大眾中，一向師子吼言：『我於世尊初問，
都不能辯，乃至三問默然無答。
世尊尋復作發喜問，我即開解，正使世尊一日一夜，
乃至七夜，異句異味問斯義者，我亦悉能，
乃至七夜，異句異味而解說之。』」
^cb95c11佛告比丘：「彼舍利弗比丘實能於我一日一夜，
乃至異句異味，七夜所問義中悉能，乃至七夜，異句異味而解說之。
所以者何？舍利弗比丘善入法界故。」
^cb95c15佛說此經已，彼比丘聞佛所說，歡喜奉行。
^n346【三四六】^cb95c17如是我聞：
一時，佛住王舍城迦蘭陀竹園。
^cb95c18爾時，世尊告諸比丘：「有三法，世間所不愛、
不念、不可意。何等為三？
謂老、病、死。世間若無此三法不可愛、不可念、
不可意者，如來、應、等正覺不出於世間，
世間亦不知有如來、應、等正覺知見，說正法、律。
以世間有老、病、死三法不可愛、不可念、
不可意故，是故如來、應、等正覺出於世間，
世間知有如來、應、等正覺所知、所見，說正法、律。
^cb95c25「以三法不斷故，不堪能離老、病、死。
何等為三？謂貪、恚、癡，復有三法不斷故，
不堪能離貪、恚、癡。
何等為三？謂身見、戒取、疑，復有三法不斷故，
不堪能離身見、戒取、疑。
何等為三？謂不正思惟、習近邪道，及懈怠心，
復有三法不斷故，不堪能離不正思惟、習近邪道及懈怠心。
何等為三？謂失念、不正知、亂心，復有三法不斷故，
不堪能離失念、不正知、亂心。
何等為三？謂掉、不律儀、不學戒，復有三法不斷故，
不堪能離掉、不律儀、不學戒。
何等為三？謂不信、難教、懈怠，復有三法不斷故，
不堪能離不信、難教、嬾墮。
何等為三？謂不欲見聖、不欲聞法、常求人短，
復有三法不斷故，不堪能離不欲見聖、
不欲聞法、常求人短。
何等為三？謂不恭敬、戾語、習惡知識，復有三法不斷故，
不堪能離不恭敬、戾語、習惡知識。
何等為三？謂無慚、無愧、放逸，此三法不斷故，
不堪能離不恭敬、戾語、習惡知識。
^cb96a14「所以者何？以無慚、無愧故放逸，放逸故不恭敬，
不恭敬故習惡知識，習惡知識故不欲見聖、
不欲聞法、常求人短，求人短故不信、難教、
戾語、嬾墮，嬾墮故掉、不律儀、不學戒，不學戒故失念、
不正知、亂心，亂心故不正思惟、習近邪道、
懈怠心，懈怠心故身見、戒取、疑，疑故不離貪、
恚、癡，不離貪、恚、癡故不堪能離老、病、死。
^cb96a22「斷三法故，堪能離老、病、死。
云何三？謂貪、恚、癡，此三法斷已，堪能離老、
病、死，復三法斷故，堪能離貪、恚、癡。
云何三？謂身見、戒取、疑，此三法斷故，堪能離貪、
恚、癡，復三法斷故，堪能離身見、戒取、疑。
云何為三？謂不正思惟、習近邪道、起懈怠心，
此三法斷故，堪能離身見、戒取、疑，復三法斷故，
堪能離不正思惟、習近邪道及懈怠心。
云何為三？謂失念心、不正知、亂心，此三法斷故，
堪能離不正思惟、習近邪道及心懈怠，
復三法斷故，堪能離失念心、不正知、亂心。
何等為三？謂掉、不律儀、犯戒，此三法斷故，
堪能離失念心、不正知、亂心，復有三法斷故，
堪能離掉、不律儀、犯戒。
云何三？謂不信、難教、嬾墮，此三法斷故，
堪能離掉、不律儀、犯戒，復有三法斷故，
堪能離不信、難教、嬾墮。
云何為三？謂不欲見聖、不樂聞法、好求人短，
此三法斷故，堪能離不信、難教、嬾墮，復三法斷故，
堪能離不欲見聖、不欲聞法、好求人短。
云何為三？謂不恭敬、戾語、習惡知識，此三法斷故，
離不欲見聖、不欲聞法、好求人短，復有三法斷故，
堪能離不恭敬、戾語、習惡知識。
云何三？謂無慚、無愧、放逸。
^cb96b15「所以者何？以慚愧故不放逸，不放逸故恭敬順語、
為善知識，為善知識故樂見賢聖、樂聞正法、
不求人短，不求人短故生信、順語、精進，
精進故不掉、住律儀、學戒，學戒故不失念、
正知、住不亂心，不亂心故正思惟、習近正道、
心不懈怠，心不懈怠故不著身見、不著戒取、
度疑惑，不疑故不起貪、恚、癡，離貪、恚、癡故堪能斷老、
病、死。」
^cb96b23佛說此經已，諸比丘聞佛所說，歡喜奉行。
^n347【三四七】^cb96b25如是我聞：
一時，佛住王舍城迦蘭陀竹園。
若王、大臣、婆羅門、長者、居士及餘世人所共恭敬、
尊重、供養，佛及諸聲聞眾大得利養，衣被、
飲食、臥具、湯藥；都不恭敬、尊重、供養眾邪異道衣被、
飲食、臥具、湯藥。
^cb96b29爾時，眾多異道聚會未曾講堂，作如是論：
「我等昔來常為國王、大臣、長者、居士及餘一切之所奉事，
恭敬供養衣被、飲食、臥具、湯藥，今悉斷絕，
但恭敬供養沙門瞿曇、聲聞大眾衣被、
飲食、臥具、湯藥。今此眾中，誰有智慧、大力，
堪能密往詣彼沙門瞿曇眾中出家，聞彼法已，
來還廣說，我等當復用彼聞法化諸國王、
大臣、長者、居士，令其信樂，可得還復供養如前？」
^cb96c9時，有人言：「有一年少，名曰須深，聰明黠慧，
堪能密往沙門瞿曇眾中出家，聽彼法已，來還宣說。」
^cb96c11時，諸外道詣須深所，而作是言：「我今日大眾聚集未曾講堂，
作如是論：『我等先來為諸國王、大臣、長者、
居士及諸世人之所恭敬奉事，供養衣被、
飲食、臥具、湯藥，今悉斷絕，國王、大臣、長者、
居士及諸世間悉共奉事沙門瞿曇、聲聞大眾。
我此眾中，誰有聰明黠慧，堪能密往沙門瞿曇眾中出家學道，
聞彼法已，來還宣說，化諸國王、大臣、長者、
居士、令我此眾還得恭敬、尊重、供養？』
其中有言：『唯有須深聰明黠慧，堪能密往瞿曇法中出家學道，
聞彼說法，悉能受持，來還宣說。』
是故我等故來相請，仁者當行。」
^cb96c23時，彼須深默然受請，詣王舍城迦蘭陀竹園。
^cb96c24時，眾多比丘出房舍外露地經行。
爾時，須深詣眾多比丘，而作是言：「諸尊！
我今可得於正法中出家受具足，修梵行不？」
^cb96c27時，眾多比丘將彼須深詣世尊所，稽首禮足，
退住一面，白佛言：「世尊！
今此外道須深欲求於正法中出家受具足，修梵行。」
^cb97a1爾時，世尊知外道須深心之所念，告諸比丘：
「汝等當度彼外道須深，令得出家。」
時，諸比丘願度須深。
^cb97a3出家已經半月，有一比丘語須深言：「須深當知，
我等生死已盡，梵行已立，所作已作，自知不受後有。」
^cb97a5時，彼須深語比丘言：「尊者！
云何？學離欲、惡不善法，有覺有觀，離生喜樂，
具足初禪，不起諸漏，心善解脫耶？」
^cb97a8比丘答言：「不也，須深！」
復問：「云何？離有覺有觀，內淨一心，無覺無觀，
定生喜樂，具足第二禪，不起諸漏，心善解脫耶？」
^cb97a11比丘答言：「不也，須深！」
復問：「云何？尊者離喜，捨心住正念正智，
身心受樂，聖說及捨，具足第三禪，不起諸漏，心善解脫耶？」
^cb97a13答言：「不也，須深！」
^cb97a14復問：「云何？尊者離苦息樂，憂喜先斷，不苦不樂捨，
淨念一心，具足第四禪，不起諸漏，心善解脫耶？」
^cb97a16答言：「不也，須深！」
復問：「若復寂靜解脫起色、無色，身作證具足住，
不起諸漏，心善解脫耶？」
^cb97a18答言：「不也，須深！」
^cb97a19須深復問：「云何？尊者所說不同，前後相違。
云何不得禪定而復記說？」
^cb97a20比丘答言：「我是慧解脫也。」
^cb97a21作是說已，眾多比丘各從座起而去。
^cb97a22爾時，須深知眾多比丘去已，作是思惟：
「此諸尊者所說不同，前後相違，言不得正受，而復記說自知作證。」
作是思惟已，往詣佛所，稽首禮足，退住一面，
白佛言：「世尊！彼眾多比丘於我面前記說：
『我生已盡，梵行已立，所作已作，自知不受後有。』
我即問彼尊者：『得離欲、惡不善法，乃至身作證，
不起諸漏，心善解脫耶？』
彼答我言：『不也，須深！』
我即問言：『所說不同，前後相違，言不入正受，
而復記說，自知作證。』
彼答我言：『得慧解脫。』
作此說已，各從座起而去。
我今問世尊：『云何彼所說不同，前後相違，
不得正受，而復說言：「自知作證。」？』」
^cb97b5佛告須深：「彼先知法住，後知涅槃。
彼諸善男子獨一靜處，專精思惟，不放逸法，
離於我見，不起諸漏，心善解脫。」
^cb97b8須深白佛：「我今不知先知法住，後知涅槃。
彼諸善男子獨一靜處，專精思惟，不放逸法，
離於我見，不起諸漏，心善解脫。」
^cb97b11佛告須深：「不問汝知不知，且自先知法住，後知涅槃。
彼諸善男子獨一靜處，專精思惟，不放逸住，
離於我見，心善解脫。」
^cb97b14須深白佛：「唯願世尊為我說法，令我得知法住智，得見法住智。」
^cb97b15佛告須深：「我今問汝，隨意答我。
須深！於意云何？有生故有老死，不離生有老死耶？」
^cb97b17須深答曰：「如是，世尊！」
^cb97b18「有生故有老死，不離生有老死。
如是生、有、取、愛、受、觸、六入處、名色、識、行、
無明，有無明故有行，不離無明而有行耶？」
^cb97b21須深白佛：「如是，世尊！
有無明故有行，不離無明而有行。」
^cb97b22佛告須深：「無生故無老死，不離生滅而老死滅耶？」
^cb97b23須深白佛言：「如是，世尊！
無生故無老死，不離生滅而老死滅。」
^cb97b25「如是，乃至無無明故無行，不離無明滅而行滅耶？」
^cb97b26須深白佛：「如是，世尊！
無無明故無行，不離無明滅而行滅。」
^cb97b28佛告須深：「作如是知、如是見者，為有離欲、
惡不善法，乃至身作證具足住不？」
^cb97b29須深白佛：「不也，世尊！」
^cb97c1佛告須深：「是名先知法住，後知涅槃。
彼諸善男子獨一靜處，專精思惟，不放逸住，
離於我見，不起諸漏，心善解脫。」
^cb97c4佛說此經已，尊者須深遠塵離垢，得法眼淨。
^cb97c5爾時，須深見法得法，覺法度疑，不由他信，
不由他度，於正法中心得無畏，稽首佛足，
白佛言：「世尊！我今悔過，我於正法中盜密出家，是故悔過。」
^cb97c8佛告須深：「云何於正法中盜密出家？」
^cb97c9須深白佛言：「世尊！
有眾多外道來詣我所，語我言：『須深當知，
我等先為國王、大臣、長者、居士及餘世人恭敬供養，
而今斷絕，悉共供養沙門瞿曇、聲聞大眾。
汝今密往沙門瞿曇、聲聞眾中出家受法，
得彼法已，還來宣說我等，當以彼聞法教化世間，令彼恭敬供養如初。』
是故，世尊！我於正法、律中盜密出家，今日悔過，
唯願世尊聽我悔過，以哀愍故。」
^cb97c17佛告須深：「受汝悔過，汝當具說：『我昔愚癡、
不善、無智，於正法、律盜密出家，今日悔過，
自見罪、自知罪，於當來世律儀成就，功德增長，終不退減。』
所以者何？凡人有罪，自見、自知而悔過者，
於當來世律儀成就，功德增長，終不退減。」
^cb97c23佛告須深：「今當說譬，其智慧者，以譬得解。
譬如國王有防邏者，捉捕盜賊，縛送王所，
白言：『大王！此人劫盜，願王處罪。』
王言：『將罪人去，反縛兩手，惡聲宣令，周遍國中，
然後將出城外刑罪人處，遍身四體，劖以百矛。』
彼典刑者受王教令，送彼罪人，反縛兩手，
惡聲宣唱，周遍城邑，將出城外刑罪人處，
遍身四體，劖以百矛。
日中，王問：『罪人活耶？』
臣白言：『活。』王復勅臣：『復劖百矛。』
至日晡時，復劖百矛，彼猶不死。」
^cb98a3佛告須深：「彼王治罪，劖以三百矛，彼罪人身寧有完處如手掌不？」
^cb98a5須深白佛：「無也，世尊！」
復問須深：「時彼罪人，劖以三百矛因緣，受苦極苦劇不？」
^cb98a7須深白佛：「極苦。世尊！
若劖以一矛，苦痛難堪，況三百矛，當可堪忍？」
^cb98a8佛告須深：「此尚可耳，若於正法、律盜密出家，
盜受持法，為人宣說，當受苦痛倍過於彼。」
^cb98a10佛說是法時，外道須深漏盡意解，佛說此經已，
尊者須深聞佛所說，歡喜奉行。
^n348【三四八】^cb98a13如是我聞：
一時，佛住王舍城迦蘭陀竹園。
^cb98a14爾時，世尊告諸比丘：「如來成就十種力，
得四無畏，知先佛住處，能轉梵輪，於大眾中震師子吼言：
『此有故彼有，此起故彼起，謂緣無明行……』」
廣說乃至「『純大苦聚集，純大苦聚滅。』
諸比丘！此是真實教法顯現，斷生死流，乃至其人悉善顯現。
如是真實教法顯現，斷生死流，足令善男子正信、
出家，方便修習，不放逸住，於正法、律精勤苦行，
皮筋骨立，血肉枯竭；若其未得所當得者，
不捨慇懃精進，方便堅固堪能。
所以者何？懈怠苦住，能生種種惡不善法，
當來有結，熾然增長，於未來世生、老、病、
死，退其大義故。精進樂獨住者，不生種種惡不善法，
當來有結，熾然苦報，不於未來世增長生、
老、病、死，大義滿足，得成第一教法之場。
所謂大師面前，親承說法，寂滅涅槃，菩提正向，
善逝、正覺。是故，比丘！
當觀自利、利他、自他俱利，精勤修學，我今出家，
不愚不惑，有果有樂，諸所供養衣服、飲食、
臥具、湯藥者，悉得大果、大福、大利，當如是學。」
^cb98b4佛說是經已，諸比丘聞佛所說，歡喜奉行。
^n349【三四九】^cb98b6如是我聞：
一時，佛住王舍城迦蘭陀竹園。
^cb98b7爾時，世尊告諸比丘：「善來比丘！
善出家、善得己利，曠世時時得生聖處，
諸根具足，不愚不癡，不須手語，好說、惡說堪能解義。
我今於此世作佛——如來、應、等正覺、
明行足、善逝、世間解、無上士、調御丈夫、
天人師、佛世尊，說法寂滅、涅槃、菩提正向、
善逝、等正覺。所謂此有故彼有，此起故彼起，
謂緣無明行，緣行識，乃至純大苦聚集，
無明滅則行滅，乃至純大苦聚滅。
^cb98b15「諸比丘！難得之處已得，生於聖處，諸根具足，
乃至純大苦聚集，純大苦滅。
是故，比丘！當如是學，自利、利他、自他俱利。
如是出家，不愚不癡，有果有樂，有樂果報，
供養衣服、飲食、臥具、湯藥者，悉得大果、
大福、大利。是故，比丘！
當如是學。」
^cb98b20佛說此經已，諸比丘聞佛所說，歡喜奉行。
^n350【三五〇】^cb98b22如是我聞：
一時，佛住王舍城迦蘭陀竹園。
^cb98b23爾時，世尊告諸比丘：「多聞聖弟子不作是念：『何所有故此有？
何所起故此起？何所無故此無？
何所滅故此滅？』然彼多聞聖弟子知所謂此有故彼有，
此起故彼起，謂緣無明行，乃至純大苦聚集，
無明滅故行滅，乃至純大苦聚滅。」
^cb98b28佛說是經已，諸比丘聞佛所說，歡喜奉行。
^n351【三五一】^cb98c1如是我聞：
一時，尊者那羅、尊者茂師羅、尊者殊勝、尊者阿難住舍衛國象耳池側。
^cb98c3爾時，尊者那羅語尊者茂師羅言：「有異信、
異欲、異聞、異行覺想、異見審諦忍，有如是正自覺知見生，
所謂生故有老死，不離生有老死耶？」
尊者茂師羅言：「有異信、異欲、異聞、異行覺想、
異見審諦忍，有如是正自覺知見生，所謂有生故有老死，不異生有老死。
如是說有。」
^cb98c9「尊者茂師羅！有異信，乃至異忍，得自覺知見生，
所謂有滅、寂滅、涅槃耶？」
^cb98c10尊者茂師羅答言：「有異信，乃至異忍，得自覺知見生，
所謂有滅、寂滅、涅槃。」
^cb98c12復問：「尊者茂師羅！
有滅則寂滅、涅槃，說者汝今便是阿羅漢，諸漏盡耶？」
^cb98c14尊者茂師羅默然不答，第二、第三問亦默然不答。
^cb98c15爾時，尊者殊勝語尊者茂師羅：「汝今且止，我當為汝答尊者那羅。」
^cb98c17尊者茂師羅言：「我今且止，汝為我答。」
爾時，尊者殊勝語尊者那羅：「有異信，乃至異忍，
得自覺知見生，所謂有滅則寂滅、涅槃。」
^cb98c19時，尊者那羅問尊者殊勝言：「有異信，乃至異忍，
得自覺知見生，所謂有滅則寂滅、涅槃者，汝今便是漏盡阿羅漢耶？」
^cb98c22尊者殊勝言：「我說有滅則寂滅、涅槃，而非漏盡阿羅漢也。」
^cb98c23尊者那羅言：「所說不同，前後相違，如尊者所說，
有滅則寂滅、涅槃，而復言非漏盡阿羅漢耶？」
^cb98c25尊者殊勝語尊者那羅言：「今當說譬，夫智者以譬得解，
如曠野路邊有井，無繩無罐，得取其水。
時，有行人，熱渴所逼，繞井求覓，無繩無罐，
諦觀井水，如實知見，而不觸身。
如是，我說有滅則寂滅、涅槃，而自不得漏盡阿羅漢。」
^cb99a2爾時，尊者阿難語尊者那羅言：「彼尊者殊勝所說，汝復云何？」
^cb99a3尊者那羅語尊者阿難言：「尊者殊勝善說真實，知復何言。」
^cb99a4時，彼正士各各說已，從座起去。
^n352【三五二】^cb99a6如是我聞：
一時，佛住舍衛國祇樹給孤獨園。
^cb99a7爾時，世尊告諸比丘：「若諸沙門、婆羅門於法不如實知，
法集、法滅、法滅道跡不如實知，彼非沙門、
沙門數，非婆羅門、婆羅門數，彼亦非沙門義、
婆羅門義，見法自知作證：『我生已盡，梵行已立，
所作已作，自知不受後有。』
^cb99a12「云何法不如實知？
云何法集不如實知？
云何法滅不如實知？
云何法滅道跡不如實知？
謂於老死法不如實知，老死集、老死滅、老死滅道跡不如實知。
如是生、有、取、愛、受、觸、六入處不如實知，
六入處集、六入處滅、六入處滅道跡不如實知。
如是諸法不如實知，法集、法滅、法滅道跡不如實知。
^cb99a19「若諸沙門、婆羅門於法如實知，法集、法滅、
法滅道跡如實知，當知是沙門、婆羅門，
沙門之沙門數、婆羅門之婆羅門數。
彼以沙門義、婆羅門義，見法自知作證：
『我生已盡，梵行已立，所作已作，自知不受後有。』
^cb99a23「何等法如實知？何等法集、法滅、法滅道跡如實知？
謂老死法如實知，老死集、老死滅、老死滅道跡如實知。
如是生、有、取、愛、受、觸、六入處如實知，六入處集、
六入處滅、六入處滅道跡如實知。
如是諸法如實知，法集、法滅、法滅道跡如實知。」
^cb99a29佛說是經已，諸比丘聞佛所說，歡喜奉行。
^n353【三五三】^cb99b2如是我聞：
一時，佛住舍衛國祇樹給孤獨園。
^cb99b3爾時，世尊告諸比丘：「若沙門、婆羅門於法不如實知，
法集、法滅、法滅道跡不如實知，當知是沙門、
婆羅門，非沙門之沙門數，非婆羅門之婆羅門數，
彼亦非沙門義、非婆羅門義，見法自知作證：
『我生已盡，梵行已立，所作已作，自知不受後有。』
^cb99b8「何等法不如實知？
何等法集、法滅、法滅道跡不如實知？
謂六入處法不如實知，六入處集、六入處滅、
六入處滅道跡不如實知，而於觸如實知者，
無有是處，觸集、觸滅、觸滅道跡如實知者，無有是處。
如是受、愛、取、有、生、老、死如實知者，無有是處。
^cb99b14「若沙門、婆羅門於六入處如實知，六入處集、
六入處滅、六入處滅道跡如實知者，於觸如實知，斯有是處。
如是受、愛、取、有、生、老、死如實知者，斯有是處。」
^cb99b17佛說是經已，諸比丘聞佛所說，歡喜奉行。
^n354【三五四】^cb99b19如是我聞：
一時，佛住舍衛國祇樹給孤獨園。
^cb99b20爾時，世尊告諸比丘……如上說。
差別者：「若諸沙門、婆羅門於六入處不如實知，
而欲超度觸者，無有是處，觸集、觸滅、觸滅道跡超度者，無有是處。
如是超度受、愛、取、有、生、老、死者，無有是處，
超度老死集、老死滅、老死滅道跡者，無有是處。
若沙門、婆羅門於六入處如實知，六入處集、
六入處滅、六入處滅道跡如實知，而超度觸者，斯有是處。
如是超度受、愛、取、有、生、老、死者，斯有是處，
乃至超度老死滅道跡者，斯有是處。」
^cb99b29佛說是經已，諸比丘聞佛所說，歡喜奉行。
^cb99c2如老死，乃至六入處三經。
^cb99c3如是老死，乃至行三經，亦如是說。
^n355【三五五】^cb99c4如是我聞：
一時，佛住舍衛國祇樹給孤獨園。
^cb99c5爾時，世尊告諸比丘：「當覺知老死，覺知老死集、
老死滅、老死滅道跡。
如是，乃至當覺知行、行集、行滅、行滅道跡。
^cb99c7「云何當覺知老死？
覺知緣生故有老死，如是老死覺知。
云何老死集？生集是老死集，如是老死集覺知。
云何老死滅覺知？
謂生滅是老死滅，如是老死滅覺知。
云何老死滅道跡覺知？
謂八聖道是老死滅道跡，如是老死滅道跡覺知，乃至云何行覺知？
謂三行，身行、口行、意行，如是行覺知。
云何行集覺知？謂無明集是行集，如是行集覺知。
云何行滅覺知？無明滅是行滅，如是行滅覺知。
云何行滅道跡覺知？
謂八聖道是行滅道跡，如是行滅道跡覺知。」
^cb99c17佛說是經已，諸比丘聞佛所說，歡喜奉行。
^n356【三五六】^cb99c19如是我聞：
一時，佛住舍衛國祇樹給孤獨園。
^cb99c20爾時，世尊告諸比丘：「有四十四種智。
諦聽，善思，當為汝說。
何等為四十四種智？
謂老死智、老死集智、老死滅智、老死滅道跡智。
如是生、有、取、愛、受、觸、六入處、名色、識、行智，
行集智、行滅智、行滅道跡智，是名四十四種智。」
^cb99c25佛說此經已，諸比丘聞佛所說，歡喜奉行。
^n357【三五七】^cb99c27如是我聞：
一時，佛住舍衛國祇樹給孤獨園。
^cb99c28爾時，世尊告諸比丘：「有七十七種智。
諦聽，善思，當為汝說。
云何七十七種智，生緣老死智，非餘生緣老死智；
過去生緣老死智，非餘過去生緣老死智；
未來生緣老死智，非餘未來生緣老死智；
及法住智，無常、有為、心所緣生、盡法、變易法、
離欲法、滅法斷知智。
如是生、有、取、愛、受、觸、六入處、名色、識、行、
無明緣行智，非餘無明緣行智；過去無明緣行智，
非餘過去無明緣行智；未來無明緣行智，
非餘未來無明緣行智；及法住智，無常、
有為、心所緣生、盡法、變易法、無欲法、滅法斷智，是名七十七種智。」
^cb100a10佛說此經已，諸比丘聞佛所說，歡喜奉行。
^n358【三五八】^cb100a12如是我聞：
一時，佛住舍衛國祇樹給孤獨園。
^cb100a13爾時，世尊告諸比丘：「有增法、減法。
諦聽，善思，當為汝說。
云何增法？所謂此有故彼有，此起故彼起，
謂緣無明行，緣行識，乃至純大苦聚集，是名增法。
云何減法？謂此無故彼無，此滅故彼滅，
所謂無明滅則行滅，乃至純大苦聚滅，是名減法。」
^cb100a18佛說此經已，諸比丘聞佛所說，歡喜奉行。
^cb100a20如增法、減法。如是生法、變易法、集法、滅法如上說。
^cb100a22如當說三經，有應當知三經如上說。
^n359【三五九】^cb100a23如是我聞：
一時，佛住舍衛國祇樹給孤獨園。
^cb100a24爾時，世尊告諸比丘：「若思量、若妄想生，
彼使攀緣識住；有攀緣識住故，有未來世生、
老、病、死、憂、悲、惱、苦。
如是純大苦聚集。
若不思量、不妄想，無使無攀緣識住；無攀緣識住故，
於未來世生、老、病、死、憂、悲、惱、苦滅，如是純大苦聚滅。」
^cb100a29佛說此經已，諸比丘聞佛所說，歡喜奉行。
^n360【三六〇】^cb100b2如是我聞：
一時，佛住舍衛國祇樹給孤獨園。
^cb100b3爾時，世尊告諸比丘：「若思量、若妄想者，
則有使攀緣識住；有攀緣識住故，入於名色；
入名色故，有未來世生、老、病、死、憂、悲、惱、苦。
如是純大苦聚集，若不思量、無妄想，無使無攀緣識住；
無攀緣識住故，不入名色，不入名色故，
生、老、病、死、憂、悲、惱、苦滅，如是純大苦聚滅。」
^cb100b9佛說此經已，諸比丘聞佛所說，歡喜奉行。
^n361【三六一】^cb100b11如是我聞：
一時，佛住舍衛國祇樹給孤獨園。
^cb100b12爾時，世尊告諸比丘：「若有思量、有妄想，
則有使攀緣識住；有攀緣識住故，入於名色；
入名色故，則有往來；有往來故，則有生死；
有生死故，則有未來世生、老、病、死、憂、悲、
惱、苦。如是純大苦聚集，若不思量、無妄想，
無使無攀緣識住；無攀緣識住故，不入名色；
不入名色故，則無往來；無往來故，則無生死；
無生死故，於未來世生、老、病、死、憂、悲、惱、
苦滅，如是純大苦聚滅。」
^cb100b20佛說此經已，諸比丘聞佛所說，歡喜奉行。
^n362【三六二】^cb100b22如是我聞：
一時，佛住舍衛國祇樹給孤獨園。
^cb100b23爾時，世尊告諸比丘：「有多聞比丘。
云何如來施設多聞比丘？」
^cb100b24諸比丘白佛：「世尊是法根、法眼、法依。
唯願為說『多聞比丘』，諸比丘聞已，當受奉行。」
^cb100b26佛告比丘：「諦聽，善思，當為汝說。
諸比丘！若有比丘聞老、病、死，生厭、離欲、
滅盡法，是名多聞比丘。
如是生、有、取、愛、受、觸、六入處、名色、識、行，
生厭、離欲、滅盡法，是名多聞比丘，是名如來所施設多聞比丘。」
^cb100c2佛說此經已，諸比丘聞佛所說，歡喜奉行。
^n363【三六三】^cb100c4如是我聞：
一時，佛住舍衛國祇樹給孤獨園。
^cb100c5爾時，世尊告諸比丘：「所謂說法比丘，云何說法比丘？
云何如來施設說法比丘？」
^cb100c7諸比丘白佛：「世尊是法根、法眼、法依。
唯願為說『說法比丘』，諸比丘聞已，當受奉行。」
^cb100c8佛告諸比丘：「若有比丘說老、病、死，生厭、
離欲、滅盡法，是名說法比丘。
如是說生、有、取、愛、受、觸、六入處、名色、識、
行，是生厭、離欲、滅盡法，是名說法比丘。
諸比丘！是名如來施設說法比丘。」
^cb100c13佛說此經已，諸比丘聞佛所說，歡喜奉行。
^n364【三六四】^cb100c15如是我聞：
一時，佛住舍衛國祇樹給孤獨園。
^cb100c16爾時，世尊告諸比丘：「謂法次法向。
諸比丘！云何名為法次法向？」
^cb100c17諸比丘白佛：「世尊是法根、法眼、法依。
善哉！世尊！唯願為說，諸比丘聞已，當受奉行。」
^cb100c20佛告諸比丘：「若比丘於老、病、死，生厭、離欲、
滅盡向，是名法次法向。
如是生，乃至行，生厭、離欲、滅盡向，是名法次法向。
諸比丘！是名如來施設法次法向。」
^cb100c23佛說此經已，諸比丘聞佛所說，歡喜奉行。
雜阿含經卷第十四

^pb1^folio#agms15雜阿含經卷第十五
^au〔宋天竺三藏求那跋陀羅譯〕
^n365【三六五】^cb101a6如是我聞：
一時，佛住舍衛國祇樹給孤獨園。
^cb101a7爾時，世尊告諸比丘：「謂見法般涅槃。
云何如來說見法般涅槃？」
^cb101a8諸比丘白佛：「世尊是法根、法眼、法依。
善哉！世尊！唯願為說見法般涅槃，諸比丘聞已，當受奉行。
云何比丘得見法般涅槃？」
^cb101a11佛告比丘：「諦聽，善思，當為汝說。
若有比丘於老、病、死，厭、離欲、滅盡，不起諸漏，
心善解脫，是名比丘得見法般涅槃。」
^cb101a14佛說此經已，諸比丘聞佛所說，歡喜奉行。
^n366【三六六】^cb101a16如是我聞：
一時，佛住舍衛國祇樹給孤獨園。
^cb101a17爾時，世尊告諸比丘：「毘婆尸佛未成正覺時，
獨一靜處，專精禪思，作如是念：『一切世間皆入生死，
自生自熟，自滅自沒，而彼眾生於老死之上出世間道不如實知。』
即自觀察：『何緣有此老死？』
如是正思惟觀察，得如實無間等起知：
『有生故有此老死，緣生故有老死。』
復正思惟：『何緣故有此生？』
尋復正思惟，無間等起知：『緣有故有生。』
尋復正思惟：『何緣故有有？』
尋復正思惟，如實無間等起知：『有取故有有。』
尋復正思惟：『何緣故有取？』
尋復正思惟，如實無間等起觀察：『取法味著顧念，緣觸愛所增長。』
當知緣愛取，緣取有，緣有生，緣生老、病、
死、憂、悲、惱、苦，如是純大苦聚集。
譬如緣油炷而然燈，彼時時增油治炷，
彼燈常明，熾然不息……」如前來歎譬、城譬廣說。
^cb101b3佛說是經已，諸比丘聞佛所說，歡喜奉行。
^cb101b5如毘婆尸佛，如是尸棄佛、毘濕波浮佛、
迦羅迦孫提佛、迦那迦牟尼佛、迦葉佛，皆如是說。
^n367【三六七】^cb101b8如是我聞：
一時，佛住舍衛國祇樹給孤獨園。
^cb101b9爾時，世尊告諸比丘：「當勤方便修習禪思，內寂其心。
所以者何？比丘禪思，內寂其心，精勤方便者。
如是如實顯現。云何如實顯現？
老死如實顯現，老死集、老死滅、老死滅道跡如實顯現；
生、有、取、愛、受、觸、六入處、名色、識、行如實顯現，
行集、行滅、行滅道跡如實顯現。
此諸法無常、有為、有漏如實顯現。」
^cb101b15佛說此經已，諸比丘聞佛所說，歡喜奉行。
^n368【三六八】^cb101b17如是我聞：
一時，佛住舍衛國祇樹給孤獨園。
^cb101b18爾時，世尊告諸比丘：「當修無量三摩提，
專精繫念，修無量三摩提，專精繫念已。
如是如實顯現。云何如實顯現？
謂老死如實顯現，乃至行如實顯現，此諸法無常、`)