jsonp(34,{"name":"dc","start":100893},`得法眼淨；六十餘比丘還捨法服，習白衣行；
六十餘比丘漏盡意解，得法眼淨。
^cb761b13爾時，諸比丘聞佛所說，歡喜奉行。
^n6【六】
^cb761b14聞如是：
一時，佛在摩竭國神祇恒水側，與大比丘眾五百人俱。
^cb761b15爾時，世尊告諸比丘：「猶如摩竭牧牛人愚惑，
少智慧，意欲從恒水此岸，渡牛至彼岸，
亦復不觀彼此之岸深淺之處，便駈牛入水，
先渡瘦者，又犢尚小，在水中央，極為羸劣，不能得至彼岸。
復次，渡中流之牛不肥不瘦，亦不得渡，於中受其苦惱。
次復，渡極有力者，亦在水中，受其困厄。
^cb761b22「今我眾中比丘亦復如是，心意闇鈍，無有慧明，
不別生死位，不別魔之橋船，意欲渡生死之流，
不習於禁戒之法，便為波旬得其便也。
從邪道求於涅槃，望得滅度，終不果獲。
自造罪業，復墮他人著罪中。
猶摩竭牧牛人𭶑慧多智，意欲渡牛至彼此之岸，
先觀察深淺之處，前渡極盛力牛到彼岸；
次渡中流之牛，不肥不瘦，亦得渡至彼岸；
次渡極羸者，亦渡無他，小犢尋從其後而濟渡無為。
^cb761c3「比丘！如來亦復如是，善察今世、後世，觀生死之海，
魔之徑路，自以八正道度生死之難。
復以此道度不度者，猶如道牛之正；一正，餘者悉從。
我弟子亦復如是，盡有漏成無漏，心解脫、
智慧解脫，於現法中以身作證而自遊化，度魔境界至無為處。
亦如彼有力之牛渡彼恒水得至彼岸。
我聲聞亦復如是，斷五下結，成阿那含，
於彼般涅槃不還來此間，度魔境界至無為處。
如彼中流之牛，不肥不瘦，得渡恒水而無疑難。
我弟子亦復如是，斷三結使，婬、怒、癡薄，
成斯陀含，來至此世，盡於苦際，斷魔境界至無為之處。
如彼瘦牛將諸小犢得渡彼恒水，我弟子亦復如是，
斷結使，成須陀洹，必至得度，度魔境界，度生死之難。
如彼小犢從母得渡。
我弟子亦復如是，持信奉法，斷魔諸縛，至無為處。」
^cb761c20爾時，世尊便說斯偈：
^gatha「魔王所應獲，不究生死邊，
^gatha如來今究竟，世間現慧明。
^gatha諸佛所覺了，梵志不明曉，
^gatha猶涉生死岸，兼度未度者。
^gatha今此五種人，及餘不可計，
^gatha欲度生死難，盡佛威神力。
^cb761c27「是故，比丘！當專其心，無放逸行，亦求方便，
成賢聖八品之道；依賢聖道已，便能自度生死之海。
所以然者，猶如彼愚牧牛之人，外道梵志是也，
自溺生死之流，復墮他人著罪中。
彼恒水者，即是生死之海也。
彼𭶑慧牧牛者，如來是也；度生死之難，由聖八品道。
是故，比丘！當求方便，成八聖道。
如是，諸比丘！當作是學。」
^cb762a5爾時，諸比丘聞佛所說，歡喜奉行。
^n7【七】
^cb762a7聞如是：
一時，佛在羅閱城耆婆伽梨園中，與千二百五十弟子俱，
盡是阿羅漢，諸漏已盡，六通清徹，唯除一人，阿難比丘也。
^cb762a10爾時，王阿闍世七月十五日受歲時，夜半明星出現，
告月光夫人曰：「今十五日月盛滿，極為清明，當應施行何事？」
^cb762a12夫人報曰：「今十五日說戒之日，應當作倡伎樂，五欲自娛樂。」
^cb762a14時，王聞此語已，不入其懷。
王復告優陀耶太子曰：「今夜極清明，應作何事？」
^cb762a15優陀耶太子白王言：「如今夜半極清明，
應集四種之兵，諸外敵異國不靡伏者，當往攻伐。」
^cb762a18是時，王阿闍世聞此語已，亦復不入其意。
復語無畏太子曰：「如今極清明之夜，應何所施行？」
^cb762a20無畏王子報曰：「今不蘭迦葉，明諸算數，
兼知天文地理，眾人所宗仰。
可往至彼問此疑難，彼人當與尊說極妙之理，永無留滯。」
^cb762a23時，王聞此語已，亦不入其意。
復語須尼摩大臣曰：「如今之夜極為清明，應何所施行？」
^cb762a25須尼摩白王言：「如今夜半極為清明，然阿夷耑近在不遠，
多所曉了，唯願大王往問其宜。」
^cb762a27王聞此語已，亦復不入其意。
復告婆沙婆羅門曰：「如今夜半極為清明，應何所施行？」
^cb762a29婆羅門報曰：「如今十五日極為清明，然有瞿耶樓近在不遠，
唯願大王往問其義。」
^cb762b2時，王聞此語已，復不合其意。
復語摩特梵志曰：「如今夜半極為清明，應作何事？」
^cb762b4梵志報曰：「大王當知，彼休迦旃近在不遠，唯願大王往問其情。」
^cb762b6王聞此語已，復不合其意。
復告索摩典兵師曰：「如今夜半極為清明，應何所施行？」
^cb762b8索摩報曰：「先畢盧持近在不遠，明諸算術，可往問其義。」
^cb762b9王聞此言已，亦不合其意。
復告最勝大臣曰：「如今十五日極為清明，應何所施行？」
^cb762b11最勝白王言：「今有尼揵子，博覽諸經，師中最上，唯願大王往問其義。」
^cb762b13王聞此語已，不合其意。
復作是思惟：「此諸人等，斯是愚惑，不別真偽，無有巧便。」
^cb762b15爾時，耆婆伽王子在王左側，王顧語耆婆伽曰：
「如今夜半極為清明，應何所施行？」
^cb762b17是時，耆婆伽即前長跪，而白王言：「今如來近在不遠，
遊貧聚園中，將千二百五十弟子，唯願大王往問其義。
然彼如來為明為光，亦無疑滯，知三世事，
靡不貫博，自當與王演說其事，王所有狐疑，㸌然自悟。」
^cb762b21是時，王阿闍世聞耆婆伽語已，歡喜踊躍，
善心生焉，即歎耆婆伽曰：「善哉！
善哉！王子！快說斯言。
所以然者，我今身心極為熾然，又復無故取父王殺，
我恒長夜作是念：『誰堪任悟我心意者？』
今耆婆伽向所說者，正入我意。
甚奇！甚特！聞如來音響，㸌然大悟。」
^cb762b27時，王向耆婆伽便說此偈：
^gatha「今日極清明，心意不得悟，
^gatha汝等人人說，應往問誰義。
^gatha不蘭阿夷耑，尼揵梵弟子，
^gatha斯等不可依，不能有所濟。
^gatha今日極清明，月滿無瑕穢，
^gatha今問耆婆伽，應往問誰義。」
^cb762c6是時，耆婆伽復以偈報王曰：
^gatha「聞其柔軟音，得脫摩竭魚，
^gatha唯願時詣佛，永處無畏境。」
^cb762c9時，王復以偈報曰：
^gatha「我昔所施行，於佛無益事，
^gatha害彼真佛子，名曰頻婆娑。
^gatha今極懷羞恥，無顏見世尊，
^gatha汝今云何說，使吾往見之？」
^cb762c14是時，耆婆伽復以偈報王曰：
^gatha「諸佛無彼此，諸結永已除，
^gatha平等無二心，此是佛法義。
^gatha設以栴檀香，以塗右手者，
^gatha執刀斷左手，心不起增減。
^gatha如愍羅云子，一息更無二，
^gatha持心向提婆，怨親無有異。
^gatha唯願大王屈，往覲如來顏，
^gatha當斷其狐疑，勿足有留滯。」
^cb762c23是時，王阿闍世告耆婆伽王子曰：「汝今速嚴駕五百牙象，
五百牸象，然五百燈。」
^cb762c24耆婆伽對曰：「如是，大王！」
是時，耆婆伽王子即時嚴駕千象，及然五百燈，
前白王言：「嚴駕已辦，王知是時。」
^cb762c27爾時，王阿闍世將諸營從，往詣梨園中，
中路便懷恐怖，衣毛皆竪，還顧謂耆婆伽王子曰：「吾今將非為汝所誤乎？
將非持吾與怨家耶？」
^cb763a1耆婆伽白王：「實無此理，唯願大王小復前進，今如來去此不遠。」
^cb763a3時，王阿闍世意猶懷恐，重告耆婆伽曰：
「將非為汝所惑，又聞如來將千二百五十弟子，今不聞其聲？」
^cb763a5耆婆伽報曰：「如來弟子恒入三昧，無有亂想，唯願大王小復前進。」
^cb763a7阿闍世王即下車，步入門至講堂前，默然而立，
觀察諸聖眾，還顧謂耆婆伽曰：「如來今在何處？」
爾時，一切聖眾盡入炎光三昧，照彼講堂，靡不周遍。
^cb763a10是時，耆婆伽即時長跪，伸右手指示如來言：
「此是如來，最在中央，如日披雲。」
^cb763a12是時，王阿闍世語耆婆伽曰：「甚奇！
甚特！今此聖眾心定乃爾。
復以何緣有此光明？」
^cb763a14耆婆伽白王：「三昧之力故放光明耳。」
^cb763a15王復告曰：「如我今日觀察聖眾，極為寂然，使我優陀耶太子亦當如是寂然無為。」
時，王阿闍世叉手，自稱說曰：「唯願世尊當見觀察。」
^cb763a18世尊告曰：「善來，大王！」
王聞如來音響，極懷歡喜，如來乃見稱說王號。
^cb763a19時，王阿闍世即至佛所，五體投地，以兩手著如來足上，
而自稱說：「唯願世尊當見垂愍，受其悔過。
父王無罪而取害之，唯願受悔，後更不犯，自改往修來。」
^cb763a23世尊告曰：「今正是時，宜時悔過，無令有失。
夫人處世，有過能自改者，斯名上人。
於我法中，極為廣大，宜時懺悔。」
是時，王禮如來足已，住一面坐。
^cb763a26時王白佛言：「唯願欲有所問，如來聽者，乃敢問耳。」
^cb763a28佛告王曰：「有疑難者，宜時問之。」
王白佛言：「於現世造福，得受現報不乎？」
^cb763a29佛告王曰：「古昔已來頗以此義，曾問人乎？」
^cb763b1王白佛言：「我昔曾以此義而問他人不蘭迦葉：
『云何，不蘭迦葉！現世作福得受現報乎？』
不蘭迦葉報我言：『無福、無施，無今世、後世善惡之報，世無阿羅漢等成就者。』
當我爾時，問此受果之報，彼報曰：『無也。』
如有人問以瓜義，報以㮈㮈理，今此迦葉亦復如是。
時，我作是念：『此梵志已不解義，豪族王種所問之義，此人方便引餘事報我。』
世尊！我即欲斷其頭，即不受其語，尋發遣之。
^cb763b11「時，我復至阿夷耑所，而問此義，阿夷耑報我言：
『若於江左殺害眾生，作罪無量，亦無有罪，亦無惡果之報。』
時我，世尊！復作是念：『我今問現世受報之義，
此人乃持殺害報吾，猶如有人問梨之義，以㮈㮈報之。』
即捨之去。
^cb763b16「復至瞿耶樓所，而問此義。
彼人報我曰：『於江右邊造諸功德，不可稱計，於中亦無善之報。』
我爾時復作是念：『吾今所問義者，竟不報其理。』
復捨之去。
^cb763b20「復往至彼休迦栴所，而問斯義。
彼人報曰：『唯有一人出世，一人死，一人往返受其苦樂。』
時我復作是念：『我今所問現世之報，乃將生死來相答。』
復捨之去。
^cb763b23「往問先毘盧持如此之義。
彼人報我言：『過去者以滅，更不復生；當來未至，
亦復不有；現在不住，住者即變易。』
時我復作是念：『我今所問現世之報，乃持三世相酬，此非正理。』
即復捨去。
^cb763b28「至尼揵子所，而問此義：『云何，尼揵子！
頗有現世作福得受現世報也？』
彼報我言：『無因無緣，眾生結縛；亦無有因，
亦無有緣，眾生著結縛；無因無緣，眾生清淨。』
時我復作是念：『此梵志等斯是愚惑，不別真為，
猶盲無目，所問之義，竟不相報，如似弄轉輪聖王種。』
尋復捨之去。今我，世尊！
故問其義，現世作福現受報也？
唯願世尊演說其義。」
^cb763c7爾時，世尊告曰：「大王！
我今問汝義，隨所樂報之。
大王！頗有典酒、厨宰，賞護物左右使人乎？」
^cb763c9王白佛言：「唯然，有之。」
^cb763c10「設彼使人執勞經久，復當賞遺不乎？」
王白佛言：「隨功敘用，不令有怨。」
^cb763c11佛告王曰：「以此方便，知現世作福得受現報。
云何，大王！既處高位，恤䘏民以禮，當復賞遺不乎？」
^cb763c14王白佛言：「唯然，世尊！
食共同甘，并命不恨。」
^cb763c15佛告王曰：「當以此方便，知昔日出處極卑，
漸漸積功，與王同歡，以是之故，現世作福得受現報。」
^cb763c17佛告王曰：「彼有勞之人，經歷年歲，來白王言：
『我等功勞已立，王所朋知，欲從王求意所願。』
王當以與不乎？」
^cb763c20王白佛言：「隨彼所願而不違之。」
佛告王曰：「彼有勞之人，欲得辭王，剃除鬚髮，
著三法衣，出家學道，修清淨行。
王聽不乎？」
^cb763c22王白佛言：「唯然，聽之。」
^cb763c23佛告王曰：「設王見彼剃除鬚髮，出家學道，
在我左右；王欲何所施為？」
^cb763c25王白佛言：「承事供養，隨時禮拜。」
佛告王曰：「以此方便，知現作福得受現報。
設彼有勞之人，持戒完具，無有所犯；王欲何所施行？」
^cb763c28王白佛言：「盡其形壽供給衣被、飲食、床敷臥具、
病瘦醫藥，不使缺減。」
^cb763c29佛告王曰：「以此方便，知現身作福得受現報。
設復彼人已作沙門，盡有漏，成無漏，心解脫、
智慧解脫，己身作證而自遊化，生死已盡，
梵行已立，所作已辦，更不復受有，如實知之。
王欲何為？」
^cb764a5王白佛言：「我當盡形壽，承事供養衣被、
飲食，床臥具、病瘦醫藥，不令有乏。」
^cb764a7佛告王曰：「當以此方便，知現世作福得受現報。
設復彼人盡其形壽，於無餘涅槃界而般涅槃者，王欲何所施設？」
^cb764a10王白佛言：「當於四道頭起大神寺，兼以香華供養，
懸繒、幡、蓋，承事禮敬。
所以然者，彼是天身，非為人身。」
^cb764a12佛告王曰：「當以此方便，知現世作福得受現報。」
^cb764a13王白佛言：「我今以此譬喻於中受解，今日世尊重演其義。
自今已後信受其義，唯願世尊受為弟子！
自歸於佛、法、比丘僧。
今復懺悔，如愚、如惑，父王無過而取害之，
今以身命自歸，唯願世尊除其罪𠎝，
演其妙法，長夜無為，如我自知所作罪報，無有善本。」
^cb764a19佛告王曰：「世有二種人無罪而命終，如屈伸臂頃，得生天上。
云何為二？一者不造罪本而修其善，二者為罪，改其所造。
是謂二人而取命終生於天上，亦無流滯。」
^cb764a23爾時，世尊便說此偈：
^gatha「人作極惡行，悔過轉微薄，
^gatha日悔無懈息，罪根永已拔。
^cb764a27「是故，大王！當以法治化，莫以非法。
夫以法治化者，身壞命終，生善處天上。
彼以命終，名譽遠布，周聞四方，後人共傳：
『昔日有王，正法治化，無有阿曲。』
人以稱傳，彼人所生之處，增壽益算，無有中夭。
是故，大王！當發歡喜之心，向三尊，佛、法、聖眾。
如是，大王！當作是學。」
^cb764b4爾時，阿闍世王即從座起，頭面禮佛足，便退而去。
王去不遠，佛告諸比丘：「今此阿闍世王不取父王害者，
今日應得初沙門果證，在四雙八輩之中，
亦復得賢聖八品道，除去八愛，超越八難，
雖爾，今猶獲大幸，得無根之信。
是故，比丘！為罪之人，當求方便，成無根之信。
我優婆塞中得無根信者，所謂阿闍世是也。」
^cb764b11爾時，諸比丘聞佛所說，歡喜奉行。
^n8【八】
^cb764b13聞如是：
一時，佛在舍衛國祇樹給孤獨園。
^cb764b14爾時，世尊告諸比丘：「有世八法隨世迴轉。
云何為八？一者利，二者衰，三者毀，四者譽，
五者稱，六者譏，七者苦，八者樂。
是謂，比丘！有此八法隨世迴轉。
諸比丘！當求方便，除此八法。
如是，諸比丘！當作是學。」
^cb764b18爾時，諸比丘聞佛所說，歡喜奉行。
^n9【九】
^cb764b20聞如是：
一時，佛在舍衛國祇樹給孤獨園。
^cb764b21爾時，世尊告諸比丘：「如來出現世間，又於世界成佛道，
然不著世間八法，猶與周旋，猶如淤泥出生蓮華，
極為鮮潔，不著塵水，諸天所愛敬，見者心歡。
如來亦復如是，由胞胎生，於中長養，得成佛身，
亦如琉璃之寶、淨水之珍，不為塵垢所染。
如來亦復如是，亦生於世間，不為世間八法所染著。
是故，比丘！當勤精進，修行八法。
如是，比丘！當作是學。」
^cb764b29爾時，諸比丘聞佛所說，歡喜奉行。
^n10【一〇】
^cb764c2聞如是：
一時，佛在舍衛國祇樹給孤獨園。
^cb764c3爾時，世尊告諸比丘：「有八種之人，流轉生死，不住生死。
云何為八，趣須陀洹、得須陀洹、趣斯陀含、
得斯陀含、趣阿那含、得阿那含、趣阿羅漢、得阿羅漢。
是謂，比丘！有此八人流轉生死，不住生死。
是故，比丘！求其方便，度生死之難，勿住生死。
如是，比丘！當作是學。」
^cb764c9爾時，諸比丘聞佛所說，歡喜奉行。
^gatha馬血、齋、難陀　提婆達、船筏
^gatha牧牛、無根信　世法、善、八人
增壹阿含經卷第三十九

^pb1^folio#agmu40增壹阿含經卷第四十
^lb^au〔東晉罽賓三藏瞿曇僧伽提婆譯〕
^lb^ck44【九眾生居品】九眾生居品第四十四
^n1【一】
^cb764c20聞如是：
一時，佛在舍衛國祇樹給孤獨園。
^cb764c21爾時，世尊告諸比丘：「有九眾生居處，是眾生所居之處。
云何為九？或有眾生，若干種身，若干種想，
所謂天及人也；或有眾生，若干種身一想，
所謂梵迦夷天，最初出現也；或有眾生，
一身若干想，所謂光音天也；或有眾生，
一身一想，所謂遍淨天也；或有眾生無量空，
所謂空處天也；或有眾生無量識，識處天也；
或有眾生不用處，所謂不用處天也；或有眾生有想無想，
有想無想處天也；諸所生之處名為九也。
是謂，比丘！九眾生居處，群萌之類，曾居、
已居、當居。是故，比丘！
當求方便，離此九處。
如是，諸比丘！當作是學。」
^cb765a4爾時，諸比丘聞佛所說，歡喜奉行。
^n2【二】
^cb765a6聞如是：
一時，佛在舍衛國祇樹給孤獨園。
^cb765a7爾時，世尊告諸比丘：「當說嚫願有九種之德，汝等善思念之！
吾今當敷演其義。」
是時，諸比丘受佛教誡。
^cb765a9佛告比丘：「彼云何名為嚫願九種之德？
比丘當知，檀越施主成就三法；所施之物亦成就三法；受物之人亦成就三法。
彼檀越施主云何成就三法？
於是，檀越施主信成就，誓願成就，亦不殺生，是謂檀越施主成就此三法。
所施之物云何成就此三法？
於是，施物色成就、香成就、味成就，是謂施物三事成就。
云何受物之人成就三事？
於是，受物之人戒成就、智慧成就、三昧成就，是謂受施之人成就三法。
如是，達嚫成就此九法，獲大果報，至甘露滅盡之處。
夫為施主欲求其福者，當求方便，成就此九法。
如是，比丘！當作是學。」
^cb765a21爾時，諸比丘聞佛所說，歡喜奉行。
^n3【三】
^cb765a23聞如是：
一時，佛在舍衛國祇樹給孤獨園。
^cb765a24爾時，世尊告諸比丘：「為成就九法。
云何為九？強顏、耐辱、貪心、慳著、心念不捨離、
健忘、少睡、隱匿婬泆、亦無返復為九。
是謂，比丘！為成就此九法。
惡比丘亦復成就九法。
云何為九？於是，惡比丘強顏、耐辱、貪心、
慳著、健忘、少睡、婬泆靜匿、亦無返復、念不捨離為九。
^cb765b1「云何惡比丘強顏？
於是，惡比丘不應求者而求之，違沙門之行。
如是比丘名為強顏。
^cb765b3「云何惡比丘耐辱？
於是，惡比丘在諸賢善比丘所，自稱歎說，毀呰他人。
如是比丘名為耐辱。
^cb765b5「云何比丘生貪心？
於是，比丘見他財物皆生貪心，此名為貪也。
^cb765b7「云何比丘慳著？於是，比丘所得衣鉢不與人共，恒自藏舉。
如是名為慳著。
^cb765b8「云何比丘健忘？於是，惡比丘恒多漏失妙善之言，
亦不思惟方便，論說國事兵戰之法。
如是惡比丘成就此健忘。
^cb765b11「云何惡比丘少於睡眠？
於是，惡比丘所應思惟法而不思惟，如是惡比丘少於睡眠。
^cb765b13「云何惡比丘匿處淫泆？
於是，惡比丘所為隱匿，不向人說。
『我今行婬勿令人知。』
如是比丘所隱匿淫泆。
^cb765b16「云何惡比丘無返復？
於是，惡比丘無恭敬之心，不奉事師長、尊貴重之人。
如是惡比丘無有返復。
^cb765b18「若惡比丘成就此九法，念不捨離者，終不成道果。
是故，比丘！諸惡之法念當捨之。
如是，比丘！當作是學。」
^cb765b21爾時，諸比丘聞佛所說，歡喜奉行。
^n4【四】
^cb765b22聞如是：
一時，佛在舍衛國祇樹給孤獨園。
^cb765b23爾時，世尊告諸比丘：「孔雀鳥成就九法。
云何為九？於是，孔雀鳥顏貌端政，音響清徹，
行步庠序，知時而行，飲食知節，常念知足，
念不分散，少於睡眠，亦復少欲知於返復。
是謂，比丘！孔雀之鳥成就此九法。
賢哲比丘亦復成就九法。
云何為九？於是，賢善比丘顏貌端政，音響清徹，
行步庠序，知時而行，飲食知節，常念知足，
念不分散，少於睡眠，亦復少欲知於返復。
^cb765c2「云何賢善比丘顏貌端政？
所謂彼比丘出入行來進止之宜，終不失敘。
如是賢善比丘顏貌端政。
^cb765c5「云何比丘音響清徹？
於是，比丘善別義理，終不錯亂。
如是比丘音響清徹。
^cb765c6「云何比丘行步庠序？
於是，比丘知時而行，不失次敘，又知可誦知誦，
可習知習，可默知默，可起知起。
如是比丘知於時節。
^cb765c9「云何比丘知時而行？
於是，比丘應往即往，應住即住，隨節聽法。
如是比丘知時而行。
^cb765c11「云何比丘飲食知節？
於是，比丘所得遺餘，與人共分，不惜所有。
如是比丘飲食知節。
^cb765c13「云何比丘少睡眠？
於是，比丘初夜時，習於警寤，習三十七品無有漏脫，
恒以經行、臥覺而淨其意；復於中夜思惟深奧，
至後夜時，右脇著地，脚脚相累，思惟計明之想，復起經行而淨其意。
如是，比丘少於睡眠。
^cb765c18「云何比丘少欲知於返復？
於是，比丘承事三尊，奉敬師長。
如是比丘少欲知於返復。
如是，賢善比丘成就九法。
今此九法當念奉行！
如是，比丘！當作是學。」
^cb765c22爾時，諸比丘聞佛所說，歡喜奉行。
^n5【五】
^cb765c24聞如是：
一時，佛在舍衛國祇樹給孤獨園。
^cb765c25爾時，世尊告諸比丘：「女人成就九法繫縛男子。
云何為九？所謂歌、舞、伎、樂、笑、啼、常求方宜、
自以幻術、顏色形體。
計爾許事中，唯有更樂，縛人最急，百倍、
千倍，終不相比。如我今日觀察諸義，更樂縛人最急，
無出是者，隨彼男子繫之牢固也。
是故，諸比丘！當念捨此九法。
如是，比丘！當作是學。」
^cb766a2爾時，諸比丘聞佛所說，歡喜奉行。
^n6【六】
^cb766a4聞如是：
一時，佛在優迦羅竹園中，與大比丘眾五百人俱。
^cb766a5爾時，世尊告諸比丘：「我今與汝當說妙法，
初善、中善、竟善，義理深邃，清淨修行梵行，此經名曰一切諸法之本。
汝等善思念之。」
^cb766a8諸比丘對曰：「如是。
世尊！」是時，諸比丘從佛受教。
^cb766a9佛告之曰：「彼云何名為一切諸法之本？
於是，比丘！凡夫之人不覩賢聖之教，亦不掌護如來言教，
不親近善知識，不受善知識言教。
彼觀此地如實知之，此是地如審是地；
如實是地，亦復是水，亦復是火，亦復是風，
四事合以為人，愚者之所娛樂。
天自知為天，樂於天中天；梵天自知為梵天，
大梵自知為大梵，無能出者；光音天還自相知由光音天來；
遍淨天自知為遍淨天；果實天自知為果實天而不錯亂；
阿毘耶陀天自知為阿毘耶陀天；空處天自知為空處天；
識處天自知為識處天；不用處天自知為不用處天；
有想無想處天自知為有想無想處天；
見者自知為見；聞者自知為聞；欲者自知為欲；
智者自知為智；一類自知為一類；若干類自知為若干類；
悉具足自知為悉具足；涅槃自知為涅槃，於中而自娛樂。
所以然者，非智者之所說也。
^cb766a27「若聖弟子往覲聖人，承受其法，與善知識從事，
恒親近善知識，觀此地種皆悉分明，知所來處，
亦不著於地，無有污染之心。
水、火、風亦復如是。
人、天、梵王、光音、遍淨、果實、阿毘耶陀天、
空處、識處、不用處、有想無想處，見、聞、念、
知，一種、若干種，乃至於涅槃，亦不著於涅槃，不起涅槃之想。
所以然者，皆由善分別、善觀察。
若彼比丘漏盡阿羅漢，所作已辦，捨於重擔，
盡生死原本，平等解脫，彼能分別地種，都不起想著。
地種、人、天、梵王，乃至有想無想處，亦復如是。
至於涅槃，不著涅槃，不起涅槃之想。
所以然者，皆由壞婬、怒、癡之所致也。
比丘當知，如來、至真、等正覺善能分別於地，
亦不著於地種，不起地種之想。
所以然者，皆由破愛網之所致，因有有生，
因生有老死，皆悉除盡，是故如來成最正覺。」
佛說此語時，是時諸比丘不受其教。
所以然者，由魔波旬閉塞心意故。
^cb766b16「此經名曰一切諸法之本，我今具足說之。
諸佛世尊所應修行，我今已具足施行。
汝等當念閑居樹下，端意坐禪，思惟妙義。
今不為者，後悔無益。
此是我之教誡也。」
^cb766b20爾時，諸比丘聞佛所說，歡喜奉行。
^n7【七】
^cb766b22聞如是：
一時，佛在羅閱城迦蘭陀竹園所，與大比丘眾五百人俱。
^cb766b23爾時，羅閱城中有一比丘，身遇疾病，至為困悴，
臥大小便，不能自起止，亦無比丘往瞻視者，
晝夜稱佛名號：「云何世尊獨不見愍？」
^cb766b26是時，如來以天耳聞彼比丘稱怨，喚呼投歸如來。
爾時，世尊告諸比丘：「吾與汝等，悉案行諸房，觀諸住處。」
^cb766b29諸比丘對曰：「如是。
世尊！」
是時，世尊與比丘僧前後圍繞，諸房間案行。
爾時，病比丘遙見世尊來，即欲從座起而不能自轉搖。
是時，如來到彼比丘所，而告之曰：「止！
止！比丘！勿自動轉，吾自有坐具，足得坐耳。」
^cb766c5是時，毘沙門天王知如來所念，從野馬世界沒，
來至佛所，頭面禮足，在一面立。
是時，釋提桓因知如來心中所念，即來至佛所。
梵天王亦復知如來心中所念，從梵天沒，
來至佛所，頭面禮足，在一面坐。
時，四天王知如來心中所念，來至佛所，
頭面禮足，在一面立。
^cb766c11是時，佛告病比丘曰：「汝今患苦有損不至增乎？」
^cb766c12比丘對曰：「弟子患苦遂增不損，極為少賴。」
^cb766c13佛告比丘：「瞻病人今為所在？
何人來相瞻視？」
^cb766c14比丘白佛言：「今遇此病，無人相瞻視也。」
^cb766c15佛告比丘：「汝昔日未病之時，頗往問訊病人乎？」
^cb766c16比丘白佛言：「不往問訊諸病人。」
^cb766c17佛告比丘：「汝今無有善利於正法中。
所以然者，皆由不往瞻視病故也。
汝今，比丘！勿懷恐懼，當躬供養，令不有乏。
如我今日天上、人中獨步無侶，亦能瞻視一切病人，
無救護者與作救護，盲者與作眼目，救諸疾人。」
是時，世尊自除不淨，更與敷坐具。
^cb766c23是時，毘沙門天王及釋提桓因白佛言：
「我等自當瞻此病比丘，如來勿復執勞。」
^cb766c25佛告諸天曰：「汝等且止！
如來自當知時。如我自憶昔日未成佛道，
修菩薩行，由一鴿故，自投命根，何況今日以成佛道，當捨此比丘乎？
終無此處。又釋提桓因先不瞻此病比丘，
毘沙門天王、護世之主亦不相瞻視。」
是時，釋提桓因及毘沙門天王皆默然不對。
^cb767a2爾時，如來手執掃篲箒除去污泥，更施設坐具，
復與浣衣裳，三法視之，扶病比丘令坐，淨水沐浴。
有諸天在上，以香水灌之。
是時，世尊以沐浴比丘已，還坐床上，手自授食。
^cb767a6爾時，世尊見比丘食訖，除去鉢器，告彼比丘曰：「汝今當捨三世之病。
所以然者，比丘當知，生有處胎之厄，因生有老。
夫為老者，形羸氣竭。
因老有病。夫為病者，坐臥呻吟，四百四病一時俱臻。
因病有死。夫為死者，形神分離，往趣善惡。
設罪多者，當入地獄，刀山、劍樹，火車、爐炭、
吞飲融銅；或為畜生，為人所使，食以芻草，
受苦無量；復於不可稱計無數劫中，作餓鬼形，
身長數十由旬，咽細如針，復以融銅而灌其口，
經歷無數劫中得作人身，榜笞𢰥拷掠，不可稱計。
復於無數劫中得生天上，亦經恩愛合會，
又遇恩愛別離，欲無厭足；得賢聖道，爾乃離苦。
^cb767a19「今有九種之人，離於苦患。
云何為九？所謂向阿羅漢、得阿羅漢、向阿那含、
得阿那含、向斯陀含、得斯陀含、向須陀洹、
得須陀洹、種性人為九。
是謂，比丘！如來出現世間，甚為難值，人身難得，
生正國中，亦復難遭，與善知識相遇，亦復如是，
聞說法言，亦不可遇，法法相生，時時乃有。
比丘當知，如來今日現在世間，得聞正法，
諸根不缺，堪任聞其正法，今不慇勤，後悔無及。
此是我之教誡。」
^cb767a28爾時，彼比丘聞如來教已，熟視尊顏，即於座上得三明，漏盡意解。
^cb767b1佛告比丘：「汝以解病之原本乎？」
^cb767b2比丘白佛：「我以解病之原本，去離此生、
老、病、死。皆是如來神力所加，以四等之心，
覆護一切，無量無限不可稱計，身、口、意淨。」
^cb767b5是時，世尊具足說法已，即從座起而去。
^cb767b6爾時，世尊告阿難曰：「汝今速打揵椎，諸有比丘在羅閱城者，
盡集普會講堂。」
^cb767b7是時，阿難從佛受教，即集諸比丘在普會講堂，
前白佛言：「比丘已集，唯願世尊宜知是時。」
^cb767b10爾時，世尊往至講堂所，就座而坐。
爾時，世尊告諸比丘：「汝等學道為畏國王、盜賊而出家乎？
比丘！信堅固修無上梵行，欲得捨生、老、
病、死、憂、悲、苦、惱，亦欲離十二牽連。」
^cb767b13諸比丘對曰：「如是。
世尊！」
^cb767b14佛告諸比丘：「汝等所以出家者，共一師、
同一水乳，然各不相瞻視。
自今已往，當展轉相瞻視。
設病比丘無弟子者，當於眾中差次使看病人。
所以然者，離此已，更不見所為之處，福勝視病之人者；其瞻病者瞻我無異。」
^cb767b19爾時，世尊便說斯偈：
^gatha「設有供養我，及過去諸佛，
^gatha施我之福德，瞻病而無異。」
^cb767b23爾時，世尊說此教已，告阿難曰：「自今已後諸比丘各各相瞻視：
若復比丘知而不為者，當案法律。
此是我之教誡。」
^cb767b25爾時，諸比丘聞佛所說，歡喜奉行。
^n8【八】
^cb767b27聞如是：
一時，佛在舍衛國祇樹給孤獨園。
^cb767b28爾時，世尊告諸比丘：「有九種之人可敬可貴，供之得福。
云何為九？所謂向阿羅漢、得阿羅漢、向阿那含、
得阿那含、向斯陀含、得斯陀含、向須陀洹、
得須陀洹、向種性人為九。
是謂，比丘！九種之人，供之得福，終無耗減。」
^cb767c4爾時，諸比丘聞佛所說，歡喜奉行。
^n9【九】
^cb767c6聞如是：
一時，佛在羅閱城迦蘭陀竹園所，與大比丘眾五百人俱。
^cb767c7是時，滿呼王子至世尊所，頭面禮足，在一面坐。
是時，滿呼王子白世尊言：「我曾聞：『朱利槃特比丘與盧迦延梵志共論，
然此比丘不能答對。』
我又曾聞：『如來弟子眾中，諸根闇鈍無有慧明，無出此比丘上者。
如來優婆塞中在居家者，迦毘羅衛城中瞿曇釋種，
諸根闇鈍，情意閉塞。』」
^cb767c14佛告王子曰：「朱利槃特比丘有神足之力，
得上人之法，不習世間談論之宜。
又王子當知，此比丘者極有妙義。」
^cb767c16是時，滿呼王子白世尊言：「佛所說雖爾，
然我意中猶生此念：『云何有大神力，而不能與彼外道異學而共論議？』
我今請佛及比丘僧，唯除朱利槃特一人。」
^cb767c20是時，世尊默然受請。
是時，王子已見世尊受請已，即從座起，
頭面禮世尊足，右遶三匝，便退而去。
即其夜辦種種甘饌、飲食，敷好坐具，而白：
「時到，今正是時。」
^cb767c24爾時，世尊以鉢使朱利槃特比丘捉在後住，
將諸比丘眾，前後圍遶，入羅閱城，至彼王子所，各次第坐。
爾時，王子白世尊言：「唯願如來手授我鉢，我今躬欲自飯如來。」
^cb767c28佛告王子曰：「今鉢在朱利槃特比丘所，竟不持來。」
^cb767c29王子白佛言：「願世尊遣一比丘往取鉢來。」
^cb768a1佛告王子：「汝今自往取如來鉢來。」
^cb768a2爾時，朱利槃特比丘化作五百華樹，其樹下皆有朱利槃特比丘坐。
^cb768a3爾時，王子聞佛教已，往取鉢。
遙見五百樹下，皆有朱利槃特比丘於樹下坐禪，
繫念在前，無有分散。
見已，便作是念：「何者是朱利槃特比丘？」
是滿呼王子即還來世尊所，而白佛言：
「往彼園中，均是朱利槃特比丘。
不知何者是朱利槃特比丘？」
^cb768a9佛告王子曰：「還至園中，最在中央住，而彈指作是說：
『其實是朱利槃特比丘者，唯願從座起！』」
^cb768a11是時，滿呼王子受教已，復至園中，在中央立，
而作是說：「其實是朱利槃特比丘者，便從座起。」
^cb768a14王子作是語已。其餘五百化比丘自然消滅，唯有一朱利槃特比丘在。
是時，滿呼王子共朱利槃特比丘至世尊所，
頭面禮足，在一面立。
^cb768a17爾時，滿呼王子白佛言：「唯願世尊！
今自悔責，不信如來言教：『此比丘有神足大威力。』」
^cb768a19佛告王子曰：「聽汝懺悔！
如來所說終無有二。
又此世間有九種人周旋往來。
云何為九？一者豫知人情，二者聞已便知，
三者觀相然後乃知，四者觀察義理然後乃知，
五者知味然後乃知，六者知義、知味然後乃知，
七者不知義、不知味，八者學於思惟神足之力，九者所受義尠。
是謂，王子！九種之人出現世間。
如是，王子！彼觀相之人，於八人中最為第一，無過是者。
今此朱利槃特比丘習於神足，不學餘法，此比丘恒以神足與人說法。
我今阿難比丘觀相便知，豫知人情，知如來須是、
不用是，亦知如來應當說是、離是，皆令分明，
如今無有出阿難比丘上者，博覽諸經義，靡不周遍。
又此朱利槃特比丘能化一形作若干形，復還合為一。
此比丘後日當於虛空中取滅度。
吾更不見餘人取滅度，如阿難比丘、朱利槃特比丘之比也。」
^cb768b7是時，佛復告諸比丘曰：「我聲聞中第一比丘，
變化身形，能大能小，無有如朱利槃特比丘之比。」
^cb768b9是時，滿呼王子手自斟酌，供養眾僧，除去鉢器，
更取小座，在如來前，叉手白世尊言：「唯願世尊聽朱利槃特比丘恒至我家，
隨其所須衣被、雜物、沙門之法，盡在我家取之，當盡形壽供給所須。」
^cb768b14佛告王子：「汝今，王子！
還向朱利槃特比丘懺悔，躬自請之！
所以然者，非智之人欲別智者，此事難遇；
欲言智者能別有智之人，可有此理耳。」
^cb768b17是時，滿呼王子即時向朱利槃特比丘禮，
自稱姓名，求其懺悔：「大神足比丘，生意輕慢，自今之後更不敢犯。
唯願受懺悔，更不敢犯。」
^cb768b21朱利槃特比丘報曰：「聽汝悔過，後莫復犯，亦莫復誹謗賢聖。
王子當知，其有眾生誹謗聖人者，必當墮三惡趣生地獄中。
如是，王子！當作是學。」
^cb768b24爾時，佛與滿呼王子說極妙之法，勸發令喜，
即於座上，得演此呪願：
^gatha「祠祀火為上，經書頌為最，
^gatha人中王為尊，眾流海為首，
^gatha星中月為先，光明日第一。
^gatha上下及四方，諸所有形物，
^gatha天及世間人，佛者最為尊，
^gatha欲求其福者，供養三佛業。」
^cb768c4爾時，世尊說此偈已，即從座起。
是時，滿呼王子聞佛所說，歡喜奉行。
^n10【一〇】
^cb768c6聞如是：
一時，佛在舍衛國祇樹給孤獨園。
^cb768c7爾時，阿難白世尊言：「所謂善知識者，即是半梵行之人也，將引善道以至無為。」
^cb768c8佛告阿難：「勿作是言：『言善知識者，即是半梵行之人。』
所以然者，夫善知識之人，即是全梵行之人，
與共從事，將視好道。
我亦由善知識成無上正真、等正覺；以成道果，
度脫眾生不可稱計，皆悉免生、老、病、死。
以此方便，知夫善知識之人，全梵行之人也。
^cb768c15「復次，阿難！若善男子、善女人與善知識共從事者，
信根增益，聞、施、慧德皆悉備具。
猶如月欲盛滿，光明漸增，倍於常時。
此亦如是，若有善男子、善女人親近善知識，
信、聞、念、施、慧皆悉增益。
以此方便，知其善知識者即是全梵行之人也。
^cb768c20「若我昔日不與善知識從事，終不為燈光佛所見授決也。
以與善知識從事故，得為與提和竭羅佛所見授決。
以此方便，知其善知識者，即是全梵行之人也。
^cb768c24「若當，阿難！世間無善知識者，則無有尊卑之敘，
父母、師長、兄弟、宗親，則與彼猪犬之屬與共一類，
造諸惡緣，種地獄罪緣；有善知識故，便別有父母、
師長、兄弟、宗親。」
^cb768c28是時，世尊便說此偈：
^gatha「善知識非惡，親法非為食，
^gatha將導於善路，此親最尊說。
^cb769a2「是故，阿難！勿復更說言：『善知識者是半梵行之人也。』」
^cb769a3爾時，阿難從佛受教聞佛所說，歡喜奉行。
^n11【一一】
^cb769a5聞如是：
一時，佛在羅閱城耆闍崛山中，與大比丘之眾五百人俱。
^cb769a6是時，釋提桓因從三十三天沒，來至佛所，
頭面禮足，在一面立，白世尊言：「天及人民有何想念？
意何所求？」
^cb769a9佛告之曰：「世間流浪，其性不同，所趣各異，想念非一。
天帝當知，昔我無數阿僧祇劫亦生此念：
『天及眾生之類，意何所趣向？
為求何願？』從彼劫至今日，不見一人心共同者。
釋提桓因當知，世間眾生起顛倒之想，
無常計常之想，無樂計樂之想，無我有我之想，
不淨有淨之想，正路有邪路之想，惡有福想，
福有惡想，以此方便，知眾生之類，其根難量，性行各異。
^cb769a17「若當眾生盡同一想，無若干想者，九眾生居處，
則不可知，亦難分別九眾生居，神識所止亦復難明，
亦復不知有八大地獄，畜生所趣亦復難知。
不別有地獄之苦，不知有四姓之豪貴，
不知有阿須倫所趣之道，亦復不知三十三天。
設當盡共同一心者，當如光音天。
以眾生若干種，想念亦若干種。
是故，知有九眾生居處、九神所止處，知有八大地獄、
三惡道，至三十三天，亦復如是。
以此方便，知眾生類，其性不同，所行各異。」
^cb769a27是時，釋提桓因白世尊言：「如來所說甚為奇雅：
『眾生之性，其行不同，想念各異，以其眾生所行不同故，
致有青、黃、白、黑、長、短不均。』
又且，世尊！諸天事猥，欲還天上。」
^cb769b2佛告釋提桓因曰：「宜知是時。」
^cb769b3是時，釋提桓因即從座起，頭面禮足，便退而去。
^cb769b4爾時，釋提桓因聞佛所說，歡喜奉行。
^gatha九止、嚫、孔雀　繫縛、法之本
^gatha病、供養、槃特　梵行、若干想
增壹阿含經卷第四十

^pb1^folio#agmu41增壹阿含經卷第四十一
^lb^au〔東晉罽賓三藏瞿曇僧伽提婆譯〕
^lb^ck45【馬王品】馬王品第四十五
^n1【一】
^cb769b15聞如是：
一時，佛在羅閱城迦蘭陀竹園所，與大比丘眾五百人俱。
^cb769b16爾時，彼城中有婆羅門，名曰摩醯提利，
善明外道經術，天文、地術靡不貫練，世間所可周旋之法，悉皆明了。
彼婆羅門女，名曰意愛，極為聰朗，顏貌端正，世之希有。
^cb769b20是時，婆羅門經籍有是語：「有二人出世甚為難遇，實不可值。
云何為二人？所謂如來、至真、等正覺，轉輪聖王。」
「若轉輪聖王出世之時，便有七寶自然嚮應。
我今有此女寶，顏貌殊妙，玉女中最第一。
如今無有轉輪聖王，又我聞：『真淨王子名曰悉達，
出家學道，有三十二大人之相、八十種好，
彼若當在家者，便當為轉輪聖王；若出家學道者，便成佛道。』
我今可將此女與彼沙門。」
^cb769b29是時，婆羅門即將此女，至世尊所，前白佛言：「唯願沙門受此玉女。」
^cb769c1佛告婆羅門曰：「止！
止！梵志！吾不須此著欲之人。」
^cb769c2時，婆羅門復再三白佛言：「沙門！
受此玉女，方比世界，此女無比。」
^cb769c4佛告梵志：「已受汝意，但吾已離家，不復習欲。」
^cb769c5爾時，有長老比丘在如來後，執扇扇佛。
是時，長老比丘白世尊言：「唯願如來受此女人，
若如來不須者，給我等使令。」
^cb769c8是時，世尊告長老比丘：「汝為愚惑，乃能在如來前吐此惡意。
汝云何轉繫意在此女人所？
夫為女人有九惡法。
云何為九？一者女人臭穢不淨，二者女人惡口，
三者女人無反復，四者女人嫉妬，五者女人慳嫉，
六者女人多喜遊行，七者女人多瞋恚，
八者女人多妄語，九者女人所言輕舉。
是諸，比丘！女人有此九法弊惡之行。」
^cb769c15爾時，世尊便說此偈：
^gatha「常喜笑啼哭，現親實不親，
^gatha當求他方便，汝勿興亂念。」
^cb769c19是時，長老比丘白世尊言：「女人雖有此九弊惡之法，然我今日觀察此女無有瑕疵。」
^cb769c20佛告比丘：「汝今愚人，不信如來神口所說乎？
吾今當說。過去久遠婆羅㮈城中有商客名曰普富，將五百商人入海採寶。
然彼大海側有羅剎所居之處，恒食噉人民。
是時，海中風起吹此船筏，墮彼羅剎部中。
是時，羅剎遙見商客來，歡喜無量，即隱羅剎之形，
化作女人，端正無比，語諸商人曰：『善來，諸賢！
此寶渚之上，與彼天宮不異，多諸珍寶，數千百種饒諸飯食。
又有好女皆無夫主，可與我等共相娛樂。』
^cb770a1「比丘當知，彼商客眾中，其愚惑者，見女人已，便起想著之念。
是時，普富商主便作是念：『此大海之中非人所居之處，那得有此女人止住？
此必是羅剎，勿足狐疑。』
是時，商主語女人言：『止！
止！諸妹！我等不貪女色。』
^cb770a6「是時，月八日、十四日、十五日，馬王在虛空周旋，
作此告勅：『誰欲渡大海之難，我能負度。』
比丘當知，當爾之時，彼商主上高樹上，
遙見馬王，聞音響之聲，歡喜踊躍，不能自勝，往趣馬王所。
到已，語馬王曰：『我等五百商人為風所吹，
今來墮此極難之處，欲得渡海，唯願渡之。』
是時，馬王語彼商人曰：『汝等悉來，吾當渡至海際。』
^cb770a14「是時，普富長者語眾商人曰：『今馬王近在，悉來就彼共渡海難。』
^cb770a16「是時，人眾報曰：『止！
止！大主！我等且在此間自相娛樂，所以在閻浮提勤苦者，
欲求於快樂之處；珍奇、寶物及於玉女，
此間悉備，便可此間五欲自娛樂。
後日漸漸合集財貨，當共度難。』
^cb770a20「時，彼大商主告諸人曰：『止！
止！愚人！此間無有女人；大海之中云何有人居處？』
諸商人報曰：『且止！
大主！我等不能捨此而去。』
^cb770a23「是時，普富商主便說偈言：
^gatha「『我等墮此難，無男無女想，
^gatha斯是羅剎種，漸當食我等。
^cb770a26「『設當汝等不與我共去者，各自將護。
設我身、口、意所犯者，悉皆原捨，莫經心意。』
^cb770a27「是時，諸商人與說共別之偈：
^gatha「『與我問訊彼，閻浮親里輩，
^gatha在此而娛樂，不得時還家。』
^cb770b2「是時，商主復以偈報曰：
^gatha「『汝等實遭厄，惑此不肯歸，
^gatha如此不復久，盡為鬼所食。』
^cb770b5「說此偈已，便捨而去。
往至馬王所，頭面禮足，即乘而去。
是時，諸人遙見其主已乘馬王，其中或有喚呼，或復有不稱怨者。
^cb770b7「是時，最大羅剎之主，復向諸羅剎而說此偈：
^gatha「『已墮師子口，出外甚為難，
^gatha何況入我渚，欲出實為難。』
^cb770b11「是時，羅剎之主，即化作女人之形，極為端正，
又以兩手指胸說曰：『設不食汝等，終不為羅剎也。』
^cb770b13「是時，馬王即負商主，度至海岸。
泰爾，餘五百商人盡受其困。
^cb770b14「爾時，波羅㮈城中有王名梵摩達，治化人民。
是時，羅剎尋從大商主後：『咄！
失我夫主！』是時，賈主即還詣家。
是時，羅剎化抱男兒，至梵摩達王所，前白王言：
『世間極有災怪，盡當滅壞。』
王告之曰：『世間有何災怪，盡當滅壞耶？』
羅剎白王：『為夫所棄，有我無過於夫主。』
是時，梵摩達王見此女人極為殊妙，興起想著，
語女人曰：『汝夫主者，乃無人義而捨汝去。』
是時，梵摩達王遣人呼其夫曰：『汝實棄此好婦乎？』
商主報曰：『此是羅剎，非女人也。』
羅剎女復白王言：『此人無夫主之義，今日見棄，復罵我言云是羅剎。』
王問之曰：『汝實不用者，吾當攝之。』
商主白王：『此是羅剎，隨王聖意。』
^cb770b28「是時，梵摩達王即將此女內著深宮，隨時接納，不令有怨。
是時，羅剎非人時取王食噉，唯有骨存，便捨而去。
^cb770c2「比丘！勿作斯觀。爾時商主者，舍利弗比丘是也。
爾時羅剎者，今此女人是也。
爾時梵摩達王者，今長老比丘是也。
是時馬王者，今我身是。
爾時五百商人者，今五百比丘是。
以此方便，知欲為不淨想，今故興意起於想著乎？」
^cb770c7爾時，彼比丘即禮佛足，白佛世尊言：「唯願受悔，
恕其重過，自今已後更不復犯。」
^cb770c9是時，彼比丘受如來教已，即在閑靜之處，
尅己自修，所以族姓子，勤修梵行者，欲得修無上梵行。
是時，彼比丘便成阿羅漢。
^cb770c12爾時，諸比丘聞佛所說，歡喜奉行。
^n2【二】
^cb770c13聞如是：
一時，佛在釋翅闇婆梨果園，與大比丘眾五百人俱。
^cb770c14是時，尊者舍利弗、尊者目乾連於彼夏坐已，
將五百比丘在人間遊化，漸漸來至釋翅村中。
爾時，行來比丘及住比丘各各自相謂言，
共相問訊，又且聲音高大。
爾時，世尊聞諸比丘音響高大，即告阿難曰：
「今此園中是誰音響，聲大乃爾，如似破木石之聲。」
^cb770c20阿難白佛言：「今舍利弗及目連將五百比丘來在此，
行來比丘、久住比丘共相問訊，故有此聲耳。」
^cb770c22佛告阿難曰：「汝速遣舍利弗、目乾連比丘，不須住此。」
^cb770c24是時，阿難受教已，即往至舍利弗、目乾連比丘所，
即語之曰：「世尊有教，速離此去，不須住此。」
^cb770c26舍利弗報曰：「唯然受教。」
爾時，舍利弗、目乾連即出彼園中，將五百比丘涉道而去。
^cb770c28爾時，諸釋聞舍利弗、目乾連比丘為世尊所遣，
即往至舍利弗、目乾連比丘所，頭面禮足，
白舍利弗曰：「諸賢！
欲何所趣向？」
^cb771a2舍利弗報曰：「我等為如來所遣，各求安處。」
^cb771a3是時，諸釋白舍利弗言：「諸賢！
小留意，我等當向如來懺悔。」
^cb771a4是時，諸釋即往至世尊所，頭面禮足，在一面坐。
白世尊言：「唯願世尊原捨遠來比丘過咎，唯願世尊以時教誨。
其中遠來比丘初學道者，新來入法中，
未覲尊顏，備有變悔之心，猶如茂苗不遇潤澤，便不成就。
今此比丘亦復如是，不覲如來而去者，恐能有變悔之心。」
^cb771a10是時，梵天王知如來心中所念，猶如力士屈伸臂頃，
從梵天沒，來至如來所，頭面禮足，在一面立。
爾時，梵天王白世尊言：「唯願世尊原捨遠來比丘所作愆𠎝過，
以時教誨！其中或有比丘未究竟者，便懷變悔之心。
彼人不覩如來顏像，便有變意，還就本業。
亦如新生犢子，生失其母，憂愁不食。
此亦如是，若新學比丘不得覩如來者，便當遠離此正法。」
^cb771a19爾時，世尊便受釋種之諫，及梵天王犢子之喻。
是時，世尊顧盻，阿難便生斯念：「如來以受諸人民及天人之諫。」
是時，阿難即往至舍利弗、目乾連比丘所，
而語之曰：「如來欲得與眾僧相見，天及人民皆陳啟此理。」
^cb771a24爾時，舍利弗告諸比丘曰：「汝等各收攝衣鉢，
共往世尊所，然如來已受我等懺悔。」
^cb771a26是時，舍利弗、目揵連將五百比丘至世尊所，
頭面禮足，在一面坐。
^cb771a27是時，佛問舍利弗曰：「吾向者遣諸比丘僧，於汝意云何？」
^cb771a29舍利弗言：「向者如來遣諸眾僧，我便作是念：
『如來好遊閑靜，獨處無為，不樂在閙，是故遣諸聖眾耳。』」
^cb771b2佛告舍利弗曰：「汝後復生何念？
聖眾是時誰之累？」
^cb771b3舍利弗白佛言：「時我，世尊！
復生此念：『我亦當在閑靜獨遊，不處市閙中。』」
^cb771b5佛告舍利弗曰：「勿作是語，亦莫生此念，云我當在閑靜之處也。
如今聖眾之累，豈非依舍利弗、目乾連比丘乎？」
^cb771b8爾時，世尊告大目乾連曰：「我遣諸眾僧，汝有何念？」
^cb771b9目乾連白佛言：「如來遣眾僧，我便生斯念：
『如來欲得獨處無為，故遣聖眾耳。』」
^cb771b11佛告目乾連：「汝後復生何念？」
^cb771b12目乾連白佛言：「然今如來遣諸聖眾，我等宜還收集之，令不分散。」
^cb771b13佛告目乾連：「善哉！
目連！如汝所說，眾中之標㯹首，唯吾與汝二人耳。
自今已往，目乾連當教誨諸後學比丘，
使長夜之中永處安隱之處，無令中退，墮落生死。
若有比丘成就九法者，於現法中不得長大。
云何為九？與惡知識從事親近，非事恒喜遊行，
恒抱長患，好畜財貨，貪著衣鉢，多虛乾妄亂意非定，
無有慧明，不解義趣，不隨時受誨。
是謂，目連！若比丘成就此九者，於現法中不得長大有所潤及。
^cb771b23「設有比丘能成就九者便有所成辦。
云何為九？與善知識從事，修行正法不著邪業，
恒遊獨處不樂人間，少病無患，亦復不多畜諸財寶，
不貪著衣鉢，勤行精進無有亂心，聞義便解更不中受，隨時聽法無有厭足。
是謂，目連！若有比丘成就此九法者，於現法中多所饒益。
是故，目連，當念勤加往誨諸比丘，使長夜之中致無為之處。」
^cb771c2爾時，世尊便說此偈：
^gatha「常念自覺悟，勿著於非法，
^gatha所修應正行，得度生死難。
^gatha作是而獲是，作此獲此福，
^gatha眾生流浪久，斷於老病死。
^gatha以辦更不習，復更造非行，
^gatha如此放逸人，成於有漏行。
^gatha設有勤加心，恒在心首者，
^gatha展轉相教誡，便成無漏人。
^cb771c12「是故，目乾連！當與諸比丘而作是誨，當念作是學。」
^cb771c13是時，世尊與諸比丘說極妙之法，令發歡喜之心。
是時，諸比丘聞法已，於彼眾中六十餘比丘漏盡意解。
^cb771c15爾時，諸比丘聞佛所說，歡喜奉行。
^n3【三】
^cb771c17聞如是：
一時，佛在舍衛國祇樹給孤獨園。
^cb771c18爾時，世尊告諸比丘：「若有比丘依村落住，
善法消滅，惡法遂增。
彼比丘當作是學：『我今在村落居止，惡法遂增，
善法漸減，念不專一，不得盡有漏，不至無為安隱之處。
我所得衣被、飲食、床臥具、病瘦醫藥，勞苦乃獲。』
彼比丘當作是學：『吾今住此村落之中，
惡法遂增，善法消滅，我亦不以衣被、飲食、
床臥具、醫藥，故來作沙門！
吾所求願者，今不獲果。』
又彼比丘當遠離村落去。
^cb771c26「若復有比丘依村落住，善法增益，惡法消滅，
所得衣裳、飲食、床臥具，勤勞乃獲，彼比丘當作是學：
『我今依此村落住，善法增益，惡法消滅，
所得供養之具，勤勞乃得。
有我不以衣被故出家學道，修於梵行。
我所學道求願者必成其法，應當盡形壽承事供養。』」
^cb772a4爾時，世尊便說偈曰：
^gatha「衣被及飲食，床臥及所安，
^gatha不應貪著想，亦莫來此世。
^gatha不以衣被故，出家而學道，
^gatha所以學道者，必果其所願。
^gatha比丘尋應時，盡形住彼村，
^gatha於彼般涅槃，盡其命根本。
^cb772a11「是時，彼比丘若在人間靜處所遊之村，
善法增益，惡法自滅，彼比丘盡形壽住彼村中，不應遠遊。」
^cb772a13是時，阿難白世尊言：「如來常不說四大依食得存，亦依於心所念法？
諸善之法依心而生？
又彼比丘依村落住，勞苦精神乃求衣食。
彼云何生善法，住彼村落而不遠遊？」
^cb772a17佛告阿難：「衣被、飯食、床臥具、病瘦醫藥有三種。
若復比丘專念四事供養，所欲不果，此依是苦。
若復興知足之心，不起想著，諸天、人民代其歡喜。
又比丘！當作是學。
我由此故而說此義。
是故，阿難！比丘當念少欲知足。」
^cb772a22如是，阿難聞佛所說，歡喜奉行。
^n4【四】
^cb772a24聞如是：
一時，佛在婆羅園中。
爾時，世尊時到，著衣持鉢，入婆羅村乞食。
是時，弊魔波旬便作是念：「今此沙門欲入村乞食，我今當以方宜教諸男女不令與食。」
是時，弊魔波旬尋告國界人民之類：「無令施彼沙門瞿曇之食。」
^cb772a29爾時，世尊入村乞食，人民之類皆不與如來共言談者，
亦無有來承事供養者，如來乞食竟不得，便還出村。
^cb772b2是時，弊魔波旬至如來所問佛言：「沙門！
乞食竟不得乎？」
^cb772b4世尊告曰：「由魔所為，使吾不得食，汝亦不久當受其報。
魔！今聽吾說，賢劫之中有佛名拘樓孫如來、
至真、等正覺、明行成為、善逝、世間解、無上士、
道法御、天人師，號佛、眾祐，出現於世。
是時，彼亦依此村居止，將四十萬眾。
爾時，弊魔波旬便作是念：『吾今求此沙門方便，終不果獲。』
時，魔復作是念：『吾今當約勅婆羅村中人民之類，使不施沙門之食。』
是時，諸聖眾著衣持鉢，入村乞食。
爾時諸比丘竟不得食，即還出村。
^cb772b13「爾時，彼佛告諸比丘，說如此妙法：『夫觀食有九事：
四種人間食，五種出人間食。
云何四種是人間食？
一者揣食，二者更樂食，三者念食，四者識食，是謂世間有四種之食。
彼云何名為五種之食，出世間之表？
一者禪食，二者願食，三者念食，四者八解脫食，
五者喜食，是謂名為五種之食。
如是，比丘！九種之食，出世間之表，當共專念，
捨除四種之食，求於方便辦五種之食。
如是，比丘！當作是學。』
爾時，諸比丘受彼佛教已，即自剋己，成辦五種之食。
是時，彼魔波旬不能得其便。
^cb772b24「是時，波旬便作是念：『吾今不能得此沙門方便，
今當求眼、耳、鼻、口、身、意之便。
吾今當住村中，教諸人民，使沙門眾等求得利養，
使令得之，以辦利養倍增多也；使彼比丘貪著利養，
不能暫捨，復欲從眼、耳、鼻、口、身、意得方便乎。』
^cb772c1「是時，彼佛、聲聞到時，著衣持鉢，入村乞食。
是時，婆羅門村人民供給比丘衣被、飯食、
床臥具、病瘦醫藥，不令有乏，皆前捉僧伽梨，以物強施。
是時，彼佛與眾聲聞說如此之法：『夫利養者，
墮人惡趣，不令至無為之處。
汝等，比丘！莫趣想著之心，向於利養，當念捨離；
其有比丘著利養者，不成五分法身，不具戒德。』
^cb772c8「是故，比丘！未生利養之心，當使不生；已生利養之心，時速滅之。
如是。比丘！當作是學。」
時，魔波旬即隱形去。
^cb772c11爾時，諸比丘聞佛所說，歡喜奉行。
^n5【五】
^cb772c13聞如是：
一時，佛在舍衛國祇樹給孤獨園。
^cb772c14爾時，世尊告諸比丘：「當行慈心，廣布慈心；
以行慈心，所有瞋恚之心，自當消除。
所以然者，比丘當知；昔日有鬼極為弊暴，來在釋提桓因座上而坐。
是時，三十三天極為瞋恚：『云何此鬼在我主床上坐乎？』
是時，諸天適興恚心，彼鬼遂轉端正，顏貌殊常。
爾時，釋提桓因在普集講堂上坐，與玉女共相娛樂。
是時，有天子往至釋提桓因所，白帝釋言：
『瞿翼當知，今有惡鬼在尊座上坐，今三十三天極懷恚怒，
諸天適興恚怒，彼鬼遂轉端正，顏貌勝常。』
是時，釋提桓因便作是念：『此鬼必是神妙之鬼。』
^cb772c25「是時，釋提桓因往至彼鬼所，相去不遠，
自稱姓名：『吾是釋提桓因，諸天之主。』
時，釋提桓因自稱姓名時，彼惡鬼轉成醜形，
顏貌可惡，是彼惡鬼即時消滅。
比丘！當以此方便，知其行慈心而不捨離，其德如是。
^cb773a1「又且，比丘！吾昔日時，七歲之中恒修慈心，
經歷七成劫、敗劫，不往來生死，劫欲壞時，
便生光音天，劫欲成時，便生無想天上，
或作梵天，統領諸天，領十千世界，又復三十七變為釋提桓因，
又無數變為轉輪聖王。
比丘！以此方便，知其行慈心，其德如是。
^cb773a7「復次，行慈心者，身壞命終，生梵天上，離三惡道，去離八難。
復次，其行慈者，生中正之國。
復次，行慈者，顏貌端正，諸根不缺，形體完具。
復次，其行慈心者，躬自見如來，承事諸佛，
不樂在家，欲得出家學道者，著三法衣，
剃除鬚髮，修沙門之法，修無上梵行。
^cb773a13「比丘當知，猶如金剛，人取食之，終不消化，要當下過。
其行慈心之人，亦復如是，若如來出世，
要當作道，修無上梵行；生死已盡，梵行已立，
所作已辦，更不復受有，如實知之。」
^cb773a17是時，尊者阿難白佛言：「世尊！
設如來不出世時，彼善男子不樂在家，當何所趣向？」
^cb773a19佛告阿難曰：「若如來不出時，然善男子不樂在家，
自剃鬚髮，在閑靜之處，剋己自修，即於彼處，
盡諸有漏，成無漏行。」
^cb773a22是時，阿難白佛言：「云何，世尊！
彼人自修梵行、三乘之行，彼人何所趣向？」
^cb773a24佛告阿難：「如汝所言，吾恒說三乘之行。
過去、將來三世諸佛，盡當說三乘之法。
阿難當知，或有是時，眾生之類顏貌壽命，
轉轉減少，形器瘦弱，無復威神，多諸瞋怒、
嫉妬、恚癡、姦偽、幻惑，所行不真。
或復有利根捷疾，展轉諍競，共相鬪訟；
或以手拳、瓦石、刀杖，共相傷害。
是時，眾生之類執草便成刀劍，斷斯命根。
其中眾生，行慈心者無有瞋怒，見此變怪，
皆懷恐懼，悉共馳走，離此惡處，在山野之中，
自然剃除鬚髮，著三法衣，修無上梵行，
剋己自修，盡有漏心而得解脫，便入無漏境，
各各自相謂言：『我等已勝怨家。』
阿難當知，彼名為最勝。」
^cb773b8是時，阿難復白佛言：「彼人為在何部？
聲聞部，辟支部，為佛部耶？」
^cb773b9佛告阿難：「彼人當名正在辟支部。
所以然者，此人皆由造諸功德，行眾善本，
修清淨四諦，分別諸法。
夫行善法者，即慈心是也。
所以然者，履仁行慈，此德廣大。
吾昔著此慈仁之鎧，降伏魔官屬，坐樹王下，
成無上道，以此方便，知慈最第一，慈者最勝之法也。
阿難當知，故名為最勝。
行慈心者，其德如是，不可稱計。
當求方便，修行慈心。
如是，阿難！當作是學。」
^cb773b18爾時，阿難聞佛所說，歡喜奉行。
^n6【六】
^cb773b20聞如是：
一時，佛在舍衛國祇樹給孤獨園。
^cb773b21爾時，尊者舍利弗清旦從靜室起至世尊所，
頭面禮足，在一面坐。
爾時，佛告舍利弗曰：「汝今諸根清淨，顏貌與人有異，汝今遊何三昧？」
^cb773b24舍利弗白佛言：「唯然，世尊！
我恒遊空三昧。」
^cb773b25佛告舍利弗言：「善哉！
善哉！舍利弗！乃能遊於空三昧。
所以然者，諸虛空三昧者最為第一，其有比丘遊虛空三昧，
計無吾我、人、壽命，亦不見有眾生；亦復不見諸行本末，
已不見，亦不造行本；已無行，更不受有；
已無受有，不復受苦樂之報。
^cb773c2「舍利弗當知，我昔未成佛道，坐樹王下，
便作是念：『此眾生類為不剋獲何法，流轉生死不得解脫？』
時，我復作是念：『無有空三昧者，便流浪生死，不得至竟解脫。
有此空三昧，但眾生未剋，使眾生起想著之念，
以起世間之想，便受生死之分。
若得是空三昧，亦無所願，便得無願三昧；
以得無願三昧，不求死此生彼，都無想念時，彼行者復有無想三昧可得娛樂。
此眾生類皆由不得三昧故，流浪生死。』
觀察諸法已，便得空三昧，已得空三昧，便成阿耨多羅三藐三菩提。
當我爾時，以得空三昧，七日七夜觀視道樹，目未曾眴。
舍利弗，以此方便，知空三昧者，於諸三昧最為第一三昧，
王三昧者，空三昧是也。
是故，舍利弗！當求方便，辦空三昧。
如是，舍利弗！當作是學。」
^cb773c18爾時，舍利弗聞佛所說，歡喜奉行。
^n7【七】
^cb773c20聞如是：
一時，佛在羅閱城迦蘭陀竹園所，與大比丘眾千二百五十人俱。
^cb773c21爾時，羅閱城中有長者名曰尸利掘，饒財多寶，
金銀、珍寶、車𤦲、馬腦，不可稱計；又且踈薄佛法，但事外道尼乾子。
國王、大臣皆悉識知。
是時，外道梵志及尼乾子，在家、出家者自誹謗，
言有我，言有我身，并六師輩皆悉運集，
共作此論：「今沙門瞿曇靡事不知，有一切智，
然我等不得利養，今此沙門多得利養，
要當作方宜，使不得利養。
我等當往至尸利掘舍，教彼長者而作權宜。」
^cb774a1是時，外道梵志尼乾子及彼六師往至尸利掘長者家，
語長者曰：「大姓當知，汝是梵天所生，是梵天子，多所饒益。
汝今可往至沙門瞿曇所，愍我等故，請沙門及比丘眾來在家祠之。
又勅屋中作大火坑，極燃熾火，食皆著毒，請使來食。
若沙門瞿曇有一切智，知三世事者，則不受請；
設無一切智，便當受請，將諸弟子，盡為火所燒，
天、人得安，無有火害。」
^cb774a10是時，尸利掘默然，隨六師語，即出城至世尊所，
頭面禮足，持雜毒之心，白如來言：「唯願世尊及比丘僧當受我請。」
^cb774a12爾時，世尊知彼心中所念，默然受請。
是時，尸利掘以見如來默然受請，便從坐起，
頭面禮足，便退而去。
中道便作是念：「今我六師所說審諦，然沙門不知我心中所念，
必當為大火所燒。」
是時，尸利掘即還家勅作大坑，燃大燒火，
復約勅辦種種飯食，皆悉著毒，復於門外作大火坑，
燃大火，又於火上施設敷床，皆以惡毒著食中，
而白：「時至。」
^cb774a20爾時，世尊以知時至，著衣持鉢，將諸比丘眾，
前後圍繞，往至彼家，又勅諸比丘僧：「諸人皆不得先吾前行；
亦不得先吾前坐；亦復不得先吾前食。」
^cb774a24是時，羅閱城中人民之類，聞尸利掘作大火坑，
又作毒食，請佛及比丘僧。
四部之眾悉皆涕泣：「將非害如來及比丘僧乎？」
或復有至世尊所，頭面禮足，白佛言：「願世尊莫至彼長者家，
又彼人作大火坑，兼作毒食。」
^cb774a29佛告之曰：「諸人勿懷恐怖，如來終不為他所害。
正使閻浮里內火至梵天，猶不能燒吾，
何況此小火欲害如來，終無此理。
優婆塞知，吾無復害心。」
^cb774b3爾時世尊，比丘僧前後圍遶，入羅閱城，至長者家。
爾時，世尊告諸比丘：「汝等勿先入長者家，
亦莫先食；要須如來食，然後乃食。」
^cb774b6爾時，世尊適舉足門閾上，爾時火坑自然化作浴池，
極為清涼；眾華滿其中，亦生蓮花，大如車輪，
七寶為莖，亦生餘蓮華，蜜蜂王遊戲其中。
爾時，釋提桓因、梵天王及四天王，及乾沓和、
阿須輪，及諸閱叉、鬼神等，見火坑中生此蓮華，各各稱慶！
異音同聲，各各說曰：「便為如來勝中第一。」
^cb774b13爾時，彼長者家有種種外道異學，集在其家。
爾時，優婆塞、優婆夷見如來變化已，歡喜踊躍，不能自勝。
外道異學見如來變化已，甚懷愁憂。
上虛空中諸尊神天，散種種名華於如來身上。
^cb774b17爾時，世尊履虛去地四寸，至長者家。
如來舉足之處，便生蓮華，大如車輪。
爾時，世尊右迴告諸比丘：「汝等，悉皆蹈此蓮花上。」
時，諸聲聞皆從蓮華上至長者家。
^cb774b21爾時，世尊便說古昔之喻說：「我過去來，
供養恒沙諸佛，承事、禮敬，未失聖意，持是至誠之誓，
使此諸坐，皆悉牢固。」
^cb774b24爾時，世尊告諸比丘：「我今聽諸比丘，先以手𠗦座，
然後乃坐，此是我之教也。」
爾時，世尊及諸比丘僧皆悉就座，是座下皆生蓮華，極為芬香。
^cb774b27是時，尸利掘見如來如斯變化，便生斯念：
「吾為外道異學所誤，失我人中之行，永失天路；
心意憒然，如飲雜毒，必當趣此三惡道中。
實是如來出世難遇。」
覺知此已，即時涕零，頭面禮足，白佛言：
「唯願如來聽我悔過，改往修來。
自知有罪，觸嬈如來。
唯願世尊受我悔過，更不犯之。」
^cb774c5佛告言：「長者！改過捐捨本意，乃能自知觸犯如來。
賢聖法中甚為曠大，聽汝改過，隨法而捨；
我今受汝改悔，後更莫犯。」
如是再三。
^cb774c8爾時，阿闍世王聞尸利掘長者施大火坑，
及雜毒食，欲害如來。
聞已，瞋恚熾盛，告群臣曰：「要當消滅閻浮里地與此人同尸利掘名字者。」
又復阿闍世憶如來功德已，悲泣涕零，
脫天冠已，告群臣曰：「吾今復用活為？
乃使如來為火所燒，及比丘僧皆當被燒。
汝等速來至長者家，觀視如來。」
^cb774c15爾時，耆婆伽王子白阿闍世王：「大王！
勿懷愁憂，亦莫興惡想。
所以然者，如來終不為他所害。
今日尸利掘長者當為如來弟子。
唯願大王當往觀變化。」
^cb774c19時，阿闍世為耆婆伽所誨喻，乘雪山大象，
尋時至尸利掘長者家，下象即至尸利掘舍內。
爾時，眾人普集門外，有八萬四千人。
爾時，阿闍世王見蓮華大如車輪，歡喜踊躍，
不能自勝，並作是說：「使如來恒勝眾魔。」
告耆婆伽王子曰：「善哉！
耆婆伽！乃信如來如斯之要。」
時，阿闍世王至世尊所，頭面禮足，在一面坐。
爾時，阿闍世王見如來口出光明，亦復遍見如來顏色殊特，
極懷歡喜，不能自勝。
^cb774c28爾時，尸利掘長者白世尊言：「我所設食皆悉有毒，
唯願世尊小停，今當更施食。
所以然者，無令如來體有增損。」
^cb775a2佛告長者：「如來及弟子終不為他所害，
但長者食已辦者，隨時供設。」
^cb775a3爾時，長者手自斟酌，行種種飯食。
^cb775a4爾時，世尊便說斯偈：
^gatha「至誠佛法眾，害毒無遺餘，
^gatha諸佛無有毒，至誠佛害毒。
^gatha至誠佛法眾，害毒無遺餘，
^gatha諸佛無有毒，至誠法害毒。
^gatha至誠佛法眾，害毒無遺餘，
^gatha諸佛無有毒，至誠僧害毒。
^gatha貪欲瞋恚毒，世間有三毒，
^gatha如來永無毒，至誠佛害毒。
^gatha欲怒瞋恚毒，此三世間毒，
^gatha如來法無毒，至誠法害毒。
^gatha欲怒瞋恚毒，世間有三毒，
^gatha如來僧無毒，至誠僧害毒。」
^cb775a17爾時，世尊說此語已，便食雜毒之食。
爾時，世尊告諸比丘：「汝等，皆莫先食，要須如來食已，然後乃食。」
^cb775a19爾時，長者手自斟酌，行種種飲食，供養佛及比丘僧。
爾時，尸利掘長者見如來食訖，除去鉢器，
更取小座，在如來前坐。
爾時，世尊與長者及八萬四千眾說微妙之論，
所謂論者：施論、戒論、生天之論，欲不淨想，
淫泆大患，出要為樂。
如來觀彼長者心意及八萬四千眾心開意解，
無復塵垢，諸佛世尊常所說法，苦、習、盡、
道，盡與八萬四千眾說，廣分別其行。
^cb775a27爾時，眾人即於座上，諸塵垢盡，得法眼淨，猶如新衣易染為色。
爾時，庶人亦復如是，各於坐上，以見道跡，
以見法得法，分別諸法，度諸狐疑，得無所畏，
更不事餘師，自歸佛、法、僧而受五戒。
^cb775b3爾時，尸利掘長者自知得道跡，前白佛言：
「寧施如來毒，獲大果報，不與餘外道異學甘露，更受其罪。
所以然者，我今以毒食請佛及比丘僧，於現法中得此證驗。
長夜為此外道所惑，乃興斯心於如來所，
其有事外道異學者，皆墮邊際。」
^cb775b8佛告長者：「如汝所言而無有異，皆為他所誑。」
^cb775b9爾時，尸利掘白佛言：「自今已後，不復信此外道異學，不聽諸四部之眾在家供養。」
^cb775b11佛告長者：「勿作是說。
所以然者，汝今恒供養斯諸外士，施諸畜生，
其福難量，況復人乎？
若有外道異學問曰：『尸利掘是誰弟子？』
汝等云何報之？」
^cb775b15爾時，尸利掘即從坐起，長跪叉手，白世尊言：
「勇猛而解脫，今受此人身，是第七仙人，是釋迦文弟子。」
^cb775b17世尊告曰：「善哉！長者！
乃能說此微妙之歎。」
^cb775b18爾時，世尊重與長者說甚深之法，即時便說斯嚫：
^gatha「祠祀火為上，詩書頌為最，
^gatha人中王為尊，眾流海為原，
^gatha星中月為明，光明日為上。
^gatha上下及四方，一切有形類，
^gatha諸天及世間，佛為最第一，
^gatha欲求其福者，當供養三佛。」
^cb775b27爾時，世尊說此偈已，即從坐起。
爾時，尸利掘及諸來會聞佛所說，歡喜奉行。
增壹阿含經卷第四十一

^pb1^folio#agmu42增壹阿含經卷第四十二
^lb^au〔東晉罽賓三藏瞿曇僧伽提婆譯〕
^lb^ck46【結禁品】結禁品第四十六
^n1【一】
^cb775c7聞如是：
一時，佛在舍衛國祇樹給孤獨園。
^cb775c8爾時，世尊告諸比丘：「有十事功德，如來與諸比丘說禁戒。
云何為十？所謂承事聖眾，和合將順；安隱聖眾；
降伏惡人；使諸慚愧比丘不令有惱；不信之人使立信根；
已有信者倍令增益；於現法中得盡有漏；
亦令後世諸漏之病皆悉除盡；復令正法得久住世；常念思惟當何方便正法久存。
是謂，比丘！十法功德，如來與諸比丘而說禁戒。
是故，比丘！當求方便，成就禁戒，勿令有失。
如是，比丘！當作是學。」
^cb775c17爾時，諸比丘聞佛所說，歡喜奉行。
^n2【二】
^cb775c19聞如是：
一時，佛在舍衛國祇樹給孤獨園。
^cb775c20爾時，世尊告諸比丘：「聖所居之處有十事，三世諸聖常處其中。
云何為十？於是，比丘！
五事已除，成就六事，恒護一事，將護四部眾，
觀諸劣弱，平等親近，正向無漏，依倚身行，
心善解脫，智慧解脫。
^cb775c24「云何比丘五事已除？
於是，比丘五結已斷。
如是五事已除。
^cb775c26「云何比丘成就六事？
於是，比丘承六重之法。
如是比丘成就六事。
^cb775c27「云何比丘恒護一事？
於是，比丘恒護於心，有漏、無漏、有為、無為，至涅槃門。
如是比丘恒護一事。
^cb776a1「云何比丘將護四部之眾？
於是，比丘成就四神足。
如是便為將護四部之眾。
^cb776a2「云何比丘觀於劣弱？
於是，比丘生死眾行已盡。
如是比丘，平等親近，於是，比丘三結已盡，是謂比丘平等親近。
^cb776a5「云何比丘正向無漏？
於是，比丘除去憍慢。
如是比丘正向無漏。
^cb776a7「云何比丘依倚身行？
於是，比丘無明已除。
如是比丘依倚身行。
^cb776a8「云何比丘心善得解脫？
於是，比丘愛已除盡。
如是比丘心善得解脫。
^cb776a10「云何比丘智慧解脫？
於是，比丘觀苦諦，習、盡、道諦，如實知之。
如是比丘智慧解脫。
^cb776a12「是謂，比丘！聖賢十事所居之處。
昔日賢聖亦居此處，以居方居。
是故，比丘！念除五事，成就六法，守護一法，
將護四部之眾，觀察劣弱，平等親近，正向無漏，
依猗身行，心得解脫，智慧解脫。
如是，比丘！當作是學。」
爾時，諸比丘聞佛所說，歡喜奉行。
^n3【三】
^cb776a18聞如是：
一時，佛在舍衛國祇樹給孤獨園。
^cb776a19爾時，世尊告諸比丘：「如來成就十力，自知為無著，
在大眾中能師子吼，轉於無上梵輪而度眾生。
所謂此色，此色習，此色盡，此色出要，觀此痛、
想、行、識，識習，識盡，識出要，因是有是，此生則生，
無明緣行，行緣識，識緣名色，名色緣六入，
六入緣更樂，更樂緣痛，痛緣愛，愛緣受，
受緣有，有緣死，死緣愁、憂、苦、惱，不可稱計。
因此五陰之身，有此習法，此滅則滅，此無則無，
無明盡行盡，行盡識盡，識盡名色盡，名色盡六入盡，
六入盡更樂盡，更樂盡痛盡，痛盡愛盡，
愛盡受盡，受盡有盡，有盡死盡，死盡愁、
憂、苦、惱皆悉除盡。
^cb776b2「比丘當知，我法甚為廣大，無崖之底，斷諸狐疑，安隱處正法。
若善男子、善女人，勤用心不令有缺，正使身體枯壞，
終不捨精進之行，繫意不忘。
修行苦法，甚為不易，樂閑居之處，靜寂思惟，
莫捨頭陀之行，如今如來現在善修梵行。
是故，比丘！若自觀察時，思惟微妙之法，
又當察二義，無放逸行，使成果實，至甘露滅盡之處。
若當受他供養衣被、飲食、床臥具、病瘦醫藥，
不唐其勞，亦使父母得其果報，承事諸佛，禮敬供養。
如是，比丘！當如是學。」
^cb776b12爾時，諸比丘聞佛所說，歡喜奉行。
^n4【四】
^cb776b14聞如是：
一時，佛在舍衛國祇樹給孤獨園。
^cb776b15爾時，世尊告諸比丘：「如來成十種力，得四無所畏，在大眾中能師子吼。
云何為十力？於是，如來是處如實知之，非處如實知之。
^cb776b18「復次，如來處所，知他眾生因緣處所受其果報。
^cb776b19「復次，如來知若干種界、若干種持、若干種入，如實知之。
^cb776b20「復次，如來若干種解脫、無量解脫，如實知之。
^cb776b21「復次，如來知他眾生智慧多少，如實知之。
^cb776b22「復次，如來知他眾生心中所念，如實知之：
有欲心知有欲心，無欲心知無欲心；有瞋恚心知有瞋恚心，
無瞋恚心知無瞋恚心；有愚癡心知有愚癡心，
無愚癡心知無愚癡心；有愛心知有愛心，
無愛心知無愛心；有受心知有受心，無受心知無受心；
亂心知有亂心，無亂心知無亂心；散心知有散心，
無散心知無散心；少心知有少心，無少心知無少心；
廣心知有廣心，無廣心知無廣心；無量心知無量心，
有量心知有量心，如實知之。
定心知有定心，無定心知無定心；解脫心知解脫心，無解脫心知無解脫心。
^cb776c6「復次，如來盡知一切所趣心之道，或一二生、
三生、四生、五生、十生、五十生、百生、千生、
億百千生、無量生、成劫、敗劫、無數成敗劫中，
我昔生彼處，名是，字是，食如此之食，受其苦樂，
壽命長短，死此生彼，彼死生此。
自憶如是無數宿命之事。
^cb776c11「復次，如來知眾生生死之趣，以天眼觀眾生之類，
善色、惡色、善趣、惡趣，隨行所種，皆悉知之。
或復眾生身、口、意行惡，誹謗賢聖，造邪見業，
身壞命終，生地獄中；或復眾生身、口、意行善，
不誹謗賢聖，恒行正見，身壞命終，生善處天上，
是謂名為天眼清淨，觀眾生類所趣之行。
^cb776c18「復次，如來有漏盡，成無漏心解脫、智慧解脫；
生死已盡，梵行已立，所作已辦，更不復受有，如實知之。
是謂如來有此十力，名為無著，得四無所畏，
在大眾中作師子吼，轉於梵輪。
^cb776c22「云何如來得四無所畏？
欲言如來成等正覺，若有眾生，欲言知者，
則無此處；若復有沙門、婆羅門欲來誹謗佛，
不成等正覺者，則無此處；以無此處，則獲安隱。
^cb776c26「然我今日欲言已盡有漏，設復有沙門、
婆羅門、天、若魔天來，欲言未盡有漏者，
則無此處；以無此處，則獲安隱。
^cb776c28「復次，我所說法，賢聖得出要者，如實盡於苦際。
設有沙門、婆羅門、天、若魔天來，欲言未盡苦際者，
無此處；以無此處，則獲安隱。
^cb777a2「復次，我所說內法者、墮惡趣者，設復有沙門、
婆羅門來，欲言非者，則無此處。
是謂，比丘！如來有四無所畏。
^cb777a5「設有外道異學言：『彼沙門瞿曇！
有何等之力，有何無畏，自稱無著最尊？』
汝等當持此十力往報之。
設復外道異學重作是說：『我等亦成就十力。』
汝等比丘復當問曰：『汝有何十力？』
是時，外道異學則不能報也，遂增其惑。
所以然者，我終不見沙門、婆羅門自稱言得四無所畏，除如來者。
是故，比丘！當求方便，成十力、四無所畏。
如是，比丘！當作是學。」
^cb777a13爾時，諸比丘聞佛所說，歡喜奉行！
^n6【六】
^cb777a15聞如是：
一時，佛在舍衛國祇樹給孤獨園。
^cb777a16爾時，世尊告諸比丘：「親近國家有十非法。
云何為十？於是國家起謀害心欲殺國王，
緣此陰謀，王致命終。
彼人民類便作是念：『此沙門、道士數來往返，此必是沙門所為。』
是謂初非法親國之難。
^cb777a20「復次，大臣叛逆為王所收，皆取害之。
是時，人民便作是念：『此沙門、道士數來往返，此必是沙門所為。』
是謂第二非法入國之難。
^cb777a23「復次，國家亡失財寶。
時，收藏人復生此念：『今此寶物我恒守護，
更無餘人來入此者，必沙門取之。』
是謂沙門第三非法入國之難。
^cb777a26「復次，國王女年在盛時，猶未出適𡣪，身便懷妊。
是時，人民作是念：『此中更無餘人往返，必沙門所為。』
是謂第四非法親國之難。
^cb777a29「復次，國王身抱重患，中他人藥。
是時，人民復作是念：『其中更無餘人，此必是沙門所為。』
是謂第五非法親國之難。
^cb777b3「復次，國王、大臣各共競諍，共相傷害。
是時，人民便作是念：『此諸大臣本共和合，
今共競諍，此非餘人所為，必是沙門、道士。』
是謂第六非法親國之難。
^cb777b6「復次，二國共鬪，各爭勝餘，人民便作是念：
『此沙門、道士數來在內，必是沙門所為。』
是謂第七非法親國之難。
^cb777b9「復次，國王本好惠施，與民分財，後便悋悔，不肯惠施。
是時，人民各生斯念：『我等國主本喜惠施，
今復慳貪無惠施心，此必沙門所為。』
是謂第八非法親國之難。
^cb777b12「復次，國王恒以正法，取民財物，後復非法取民財寶。
是時，人民各生斯意：『我等國主本以法取民財寶，
今復以非法取民財寶，此必沙門所為。』
是謂第九非法親國之難。
^cb777b16「復次，國土人民普得疫病，皆由宿緣。
是時，人民各生斯念：『我等昔日無復疾病，
今各得患，死者盈路，必是沙門呪術所致。』
是謂第十非法親國之難。
^cb777b20「是謂，比丘！十非法入國之難。
是故，比丘！莫復生心親近國家。
如是，比丘！當作是學。」
^cb777b22爾時，諸比丘聞佛所說，歡喜奉行。
^n7【七】
^cb777b24聞如是：
一時，佛在舍衛國祇樹給孤獨園。
^cb777b25爾時，世尊告諸比丘：「若國王成就十法者，
不得久存，多諸盜賊。
云何為十？於時國王慳貪，以小輕事，便興瞋恚，不觀義理。
若王成就初法，則不得久存，國饒盜賊。
^cb777b29「復次，彼王貪著財物，不肯庶幾，是謂國王成就此二法，則不得久存。
^cb777c1「復次，彼王不受人諫，為人暴虐，無有慈心，
是謂第三法，不得久存。
^cb777c3「復次，彼王枉諸人民，橫取繫閉，在牢獄中，
無有出期，是謂第四法，不得久存。
^cb777c5「復次，國王非法相，佐不案正行，是謂五法，不得久存。
^cb777c6「復次，彼王貪著他色，遠離己妻，是謂彼王成就六法，不得久存。
^cb777c7「復次，國王好喜嗜酒，不理官事，是謂成就七法，不得久存。
^cb777c9「復次，國王好喜歌舞戲樂，不理官事，是謂第八法，不得久存。
^cb777c10「復次，國王恒抱長患，無有強健之日，是謂第九之法，不得久存。
^cb777c12「復次國王不信忠孝之臣，翅羽尠少，無有強佐，
是謂國王成就此十法，不得久存。
^cb777c14「今比丘眾亦復如是，若成就十法，不增善本功德，
身壞命終，入地獄中。
何謂十法？於是，比丘不持禁戒，亦無恭恪之心，
是謂比丘成就初法，不得究竟有所至到。
^cb777c18「復次，比丘不承事佛，不信真言，是謂比丘成就第二之法，不得久住。
^cb777c19「復次，比丘不承事法，漏諸戒律，是謂比丘成就第三之法，不得久住。
^cb777c21「復次，比丘承事聖眾，恒自卑意，不信彼受，
是謂比丘成就第四之法，不得久住。
^cb777c23「復次，比丘貪著利養，心不放捨，是謂比丘成就第五之法，不得久住。
^cb777c24「復次，比丘不多學問，不勤加誦讀翫習，
是謂比丘成就六法，不得久存。
^cb777c26「復次，比丘不與善知識從事，恒與惡知識從事，
是謂比丘第七之法，不得久存。
^cb777c28「復次，比丘恒喜事役，不念坐禪，是謂第八之法，不得久存。
^cb777c29「復次，比丘復著算數，返道就俗，不習正法，
是謂比丘第九之法，不得久存。
^cb778a2「復次，比丘不樂修梵行，貪著不淨，是謂比丘第十之法，不得久存。
是謂，比丘！成就此十法者，必墮三惡趣，不生善處。
^cb778a5「若國王成就十法，便得久住於世。
云何為十？於是，國王不著財物，不興瞋恚，
亦復不以小事起怒害心，是謂第一之法，便得久存。
^cb778a8「復次，國王受群臣諫，不逆其辭，是謂成就第二之法，便得久存。
^cb778a9「復次，國王常好惠施，與民同歡，是謂第三。
^cb778a10「以法取物，不以非法，是謂第四之法，便得久存。
^cb778a12「復次，彼王不著他色，恒自守護其妻，是謂成就第五之法，便得久存。
^cb778a13「復次，國王亦不飲酒，心不荒亂，是謂成就第六之法，便得久存。
^cb778a15「復次，國王亦不戲笑，降伏外敵，是謂成就第七之法，便得久存。
^cb778a16「復次，國王案法治化，終無阿曲，是謂成就第八之法，便得久存。
^cb778a18「復次，國王與群臣和睦，無有竟爭，是謂成就第九之法，便得久存。
^cb778a19「復次，國王無有病患，氣力強盛，是謂第十之法，便得久存。
若國王成就此十法者，便得久存，無奈之何。
^cb778a22「比丘眾亦復如是，若成就十法者，如屈伸臂頃，便生天上。
云何為十？於是，比丘奉持禁戒，戒德具足，
不犯正法，是謂比丘成就此初法，身壞命終，生善處天上。
^cb778a26「復次，比丘於如來所，有恭敬之心，是謂比丘成就此第二法，
得生善處。
^cb778a28「復次，比丘順從法教，一無所犯，是謂比丘成就第三之法，得生善處。
^cb778a29「復次，比丘恭奉聖眾，無有懈惰之心，是謂成就第四之法，得生天上。
^cb778b2「復次，比丘少欲知足，不著利養，是謂比丘第五之法，得生天上。
^cb778b3「復次，比丘不自用意，恒隨戒法，是謂成就第六之法，生於善處。
^cb778b5「復次，比丘不著事務，常喜坐禪，是謂成就第七之法，得生天上。
^cb778b6「復次，比丘樂閑靜之處，不在人間，是謂成就第八之法，生於善處。
^cb778b8「復次，比丘不與惡知識從事，常與善知識從事，
是謂成就第九之法，得生善處。
^cb778b10「復次，比丘常修梵行，離於惡法，多聞學義，不失次敘。
如是比丘成就十法者，如屈伸臂頃，生善處天上。
^cb778b13「是謂，比丘！非法之行入地獄者，當念捨離；
十正法之行，當共奉修。
如是，比丘！當作是學。」
^cb778b15爾時，諸比丘聞佛所說，歡喜奉行。
^n8【八】
^cb778b17聞如是：
一時，佛在羅閱城迦蘭陀竹園所，與大比丘眾五百人俱。
^cb778b18是時，眾多比丘時到，著衣持鉢，入羅閱城乞食。
是時，眾多比丘便作是念：「我等入城乞食，
日猶故早，我等可至外道異學，與共論議。」
是時，眾多比丘便至外道異學所。
時，諸外道遙見諸沙門來，各各自謂言：
「各各寂寞，勿有高聲語言，沙門瞿曇弟子今來此間；
然沙門之法，稱譽寂寞之人，令知我等正法，不亂有亂。」
^cb778b26爾時，眾多比丘便至外道異學所，共相問訊，在一面坐。
^cb778b27爾時，外道問諸比丘：「汝等，沙門瞿曇與諸弟子說此妙法，是諸比丘盡解一切諸法而自遊戲不干？
我等亦復與諸弟子說此妙法而自遊戲。
我之所說，與汝有何等異？
有何差別？說法戒教一類無異。」
是時，眾多比丘聞外道異學所說，亦不稱善，
復非言惡，即從坐起，各退而去。
^cb778c4是時，眾多比丘自相謂言：「我等當持此義，往白世尊。
若如來有所說者，我當念奉行。」
^cb778c6爾時，眾多比丘入羅閱城乞食已，還至房中，
收攝衣鉢，往至世尊所，頭面禮足，住在一面。
爾時，眾多比丘以此緣本，盡向如來說之。
爾時，世尊告諸比丘：「彼外道異學問此義已，
汝等應持此語報之：『一論、一義、一演，乃至十論、
十義、十演，說此語時有何等義？』
設汝持此語往問者，彼人則不能報之，彼外道異學遂增愚惑。
所以然者，非彼所有境界。
^cb778c15「是故，比丘！我不見天及人民、魔、若魔天、
釋、梵天王能報此語者，除如來及如來弟子從吾聞者，此則不論。
一論、一義、一演，我雖說此義，由何故而說乎？
一切眾生由食而存，無食則死，彼比丘平等厭患，
平等解脫，平等觀察，平等分別其義，平等盡苦際，同一義而不二。
我所說者，正謂此耳。
^cb778c22「一義、一論、一演，乃至十論、十義、十演，我雖說此義，由何說乎？
名與色，彼何等謂名？
所謂痛、想、念、更、思惟，是謂名也。
彼云何名為色耶？
四大及四大所造色，是謂名為色。
以此緣本，故名為色也。
二論、二義、二演者，由此因緣故，我今說之。
若比丘平等厭患，平等解脫，平等觀察，
平等分別其義，平等盡其苦際。
^cb778c29「三論、三義、三演，由何等故而說此義乎？
所謂三痛。云何為三？
所謂苦痛、樂痛、不苦不樂痛。
彼云何名為樂痛？
所謂心中樂想，亦不分散，是謂名為樂痛。
彼云何名為苦痛？
所謂心中憒亂而不定一，思惟若干想，是謂名苦痛。
彼云何名為不苦不樂痛？
所謂心中無苦無樂想，復非一定，復非亂想，
亦不思惟法與非法，恒自寂默，心無有記，是故名為不苦不樂痛。
是謂三痛。若比丘平等厭患，平等解脫，
平等觀察，平等分別其義，平等盡其苦際。
我所說三論、三義、三演者，正謂此耳。
^cb779a11「四義、四論、四演，由何等故復說此義乎？
所謂四諦。云何為四？
所謂苦、習、盡、道聖諦。
彼云何為苦諦？所謂生苦、老苦、病苦、死苦、
憂悲惱苦、怨憎會苦、恩愛別苦、所欲不得苦。
彼云何名為習諦？
所謂愛本與欲相應者，是謂名為習諦。
彼云何名為苦盡諦？
所謂彼愛永盡無餘，更不復生，是謂名苦盡諦。
彼云何名為苦要諦？
所謂賢聖八品道：正見、正治、正語、正命、
正業、正方便、正念、正三昧，是名為八品之道也。
若比丘平等厭患，平等解脫，平等分別其義，
平等觀察，平等盡其苦際，是謂四論、四義、四演。
我所說者，正謂此耳。
^cb779a23「五論、五義、五演，我今所說，由何等故說？
所謂五根。云何為五？
信根、精進根、念根、定根、慧根。
云何名為信根？所謂賢聖弟子，信如來道法，
彼如來、至真、等正覺、明行成為、善逝、世間解、
無上士、道法御、天人師，號佛、眾祐，出現於世，是謂名為信根。
彼云何名為精進根？
所謂身心意并勤勞不倦，滅不善法，使善增益，
順心執持，是謂名為精進根。
彼云何名為念根？
所謂念根者，所誦不忘，恒在心懷，總持不失，
有為、無漏之法，終不忘失，是謂名為念根。
彼云何名為定根。
所謂定根者，心中無錯亂，無若干想，恒專精一意，是謂名為三昧根。
彼云何名智慧根？
所謂知苦、知習、知盡、知道，是謂名智慧之根。
此名五根也。比丘於中平等解脫，平等分別其義，平等盡其苦際。
五論、五義、五演，我所說者，正謂此耳。
^cb779b10「六論、六義、六演，我所說者，由何等故乎？
所謂六重之法也。
云何為六？於是，比丘恒身行慈心，若在閑淨室中，
常若一心，可尊可貴，恒與和合，是謂比丘第一重法。
復次，口行慈心，終無虛妄，可敬可貴，是謂第二重法。
復次，意行慈，不起憎嫉，可敬可貴，是謂第三重法。
復次。若得法利之養，鉢中遺餘，與諸梵行之人等心施與，是謂第四重法可敬可貴。
復次，奉持禁戒，無所脫失，賢人之所貴，是謂第五重法可敬可貴。
復次，正見賢聖得出要，得盡苦際，意不錯亂，
與諸梵行之人等修其行，是謂第六之法可敬可貴。
爾時，比丘平等厭患，平等解脫，平等分別其義，平等盡於苦際。
六論、六義、六演，我所說者，正謂此耳。
^cb779b25「七論、七義、七演，由何等故而說此乎？
所謂七神識止處。
云何為七？或有眾生，若干想，若干種身，所謂天及人也。
或有眾生，若干種身一想，所謂梵迦夷天最初出時。
或有眾生，一想一身，所謂光音天是也。
或有眾生，一身若干想，所謂遍淨天是也。
或有眾生，空處無量，所謂空處天是也。
或有眾生，識處無量，所謂識處天是也。
或有眾生，無所有處無量，所謂不用處天是也。
或有眾生，有想無想處無量，所謂有想無想天是也。
是謂，比丘！七神止處。
於是，比丘平等解脫，乃至平等盡於苦際。
七論、七義、七演，我所說者，正謂此耳。
^cb779c8「八論、八義、八演，我所說者，由何等故而說此乎？
所謂世間八法是隨世迴轉。
云何為八？利、衰、毀、譽、稱、譏、苦、樂，是謂世間八法隨世迴轉。
若比丘於中平等解脫，乃至盡於苦際。
八論、八義、八演，我所說者，正謂此耳。
^cb779c13「九論、九義、九演，我所說者，由何故而說此乎？
所謂九眾生居處。
云何為九？若有眾生。
若干種身，所謂天及人。
或有眾生，若干種身一想，謂梵迦夷天最初出時是也。
或有眾生，一想一身，所謂光音天是也。
或有眾生，一身若干想，所謂遍淨天也。
或有眾生，空處無量，所謂空處天是也。
或有眾生，識處無量，所謂識天也。
或有眾生，無有處無量，所謂不用處天是也。
或有眾生，有想無想處無量，所謂有想無想天是也。
無想眾生及諸所生之類，為九神止處。
於是，比丘平等解脫，乃至盡於苦際。
九論、九義、九演，我所說者，正謂此耳。
^cb779c25「十論、十義、十演，由何等說乎？
所謂十念：念佛、念法、念比丘僧、念戒、念施、
念天、念休息、念安般、念身、念死，是謂十念。
若比丘平等解脫，乃至盡於苦際。
十論、十義、十演。如是，比丘！
從一至十。
^cb780a1「比丘當知，若外道異學聞此語者，猶不能熟視顏色，況欲報之！
其有比丘解此義者，於現法中最尊第一之人。
若復比丘、比丘尼思惟此義，乃至十歲，
必成二果、若阿羅漢、若阿那含。
比丘！且捨十歲。若一年之中思惟此義者，
必成二果，終無中退。
比丘！且捨一年，其四部之眾十月，若至一月，
思惟此義者，必成二果，亦不中退。
且捨一月。若四部之眾七日之中思惟此義，
必成二果，終不有疑。」
^cb780a10爾時，阿難在世尊後，執扇扇佛。
爾時，阿難白佛言：「世尊！
此法極為甚深。若所在方面有此法者，當知便遇如來。
唯然，世尊！此法名何等，當云何奉行？」
^cb780a13佛告阿難：「此經名為十法之義，當念奉行。」
^cb780a14爾時，阿難及諸比丘聞佛所說，歡喜奉行。
^n9【九】
^cb780a16聞如是：
一時，佛在舍衛國祇樹給孤獨園。
^cb780a17爾時，世尊告諸比丘：「其有修行十想者，
便盡有漏，獲通作證，漸至涅槃。
云何為十？所謂白骨想、青瘀想、𮌨脹想、
食不消想、血想、噉想、有常無常想、貪食想、
死想、一切世間不可樂想。
是謂，比丘！修此十想者，得盡有漏，得至涅槃界。
又是，比丘！十想之中，一切世間不可樂想最為第一。
所以然者，其有修行不可樂想，持信奉法，此二人必越次取證。
是故，比丘！若在樹下靜處露坐，當思惟此十想。
是故，比丘！當作是學。」
^cb780a26爾時，諸比丘聞佛所說，歡喜奉行。
^n10【一〇】
^cb780a28聞如是：
一時，佛在舍衛國祇樹給孤獨園。
^cb780a29爾時，有一比丘至世尊所，頭面禮足，在一面坐。
爾時，彼比丘白世尊言：「如來今日與諸比丘說：
『十想之法，其能修者，斷諸有漏，成無漏行。』
如我，世尊！不堪任行此想。
所以然者，欲心多故，身意熾盛，不得寧息。」
^cb780b5爾時，世尊告彼比丘：「汝今當捨淨想，思惟不淨想；
捨有常想，思惟無常想；捨有我想，思惟無我想；
捨可樂想，思惟不可樂想。
所以然者，若比丘思惟淨想，欲心便熾盛；
若思惟不淨想，便無欲心。
比丘當知，欲為不淨，如彼屎聚；欲如鸜鵒，
饒諸音響；欲無返復，如彼毒蛇；欲如幻化，
如日消雪；當念捨欲，如棄塜間。
欲還自害，如蛇懷毒；欲無厭患，如飲鹹水；
欲難可滿，如海吞流；欲多可畏，如羅剎村；
欲猶怨家，恒當遠離。
欲猶少味，如蜜塗刀；欲不可愛，如路白骨；
欲現外形，如廁生華；欲為不真，如彼畫瓶，
內盛醜物，外見殊特；欲無牢固，亦如聚沫。
是故，比丘！當念遠離貪欲之想，思惟不淨之想。
汝今，比丘！當憶昔迦葉佛所奉行十想，
今當重思惟十想，有漏心便解脫。」
^cb780b21爾時，彼比丘悲泣墮淚不能自止，即時頭面禮佛，
白世尊言：「唯，世尊！
愚惑積久，如來躬自說十想，方欲遠離。
今自懺悔，後更不犯！
唯願如來受其重過，原恕不及。」
^cb780b24佛告比丘：「聽汝改過，勿復更犯，又如來與汝說十想而不肯奉持。」
^cb780b26是時，彼比丘聞世尊教誡已，在閑靜之處，
剋己思惟，所以族姓子，剃除鬚髮，著三法衣，
修無上梵行者，欲昇其所願；生死已盡，
梵行已立，所作已辦，更不復受胎，如實知之。
爾時，彼比丘便成阿羅漢。
^cb780c2爾時，諸比丘聞佛所說，歡喜奉行。
^gatha結禁、聖賢居　二力及十念
^gatha親國、無罣礙　十論、想、觀想

^pb1^folio#agmu43增壹阿含經卷第四十三
^lb^au〔東晉罽賓三藏瞿曇僧伽提婆譯〕
^lb^ck47【善惡品】善惡品第四十七
^n1【一】
^cb780c21聞如是：
一時，佛在舍衛國祇樹給孤獨園。
^cb780c22爾時，世尊告諸比丘：「若有眾生奉行十法，
便生天上；又行十法，便生惡趣；又行十法，入涅槃界。
^cb780c24「云何修行十法，生惡趣中？
於是，有人殺生、盜劫、淫泆、妄言、綺䛴語、
惡口、兩舌鬪亂彼此、嫉妬、瞋恚、興起邪見，是謂十法。
其有眾生，行此十法，入惡趣中。
^cb780c27「云何修行十法，得生天上？
於是，有人不殺、不盜、不淫、不妄言、綺䛴語、
惡口，不兩舌鬪亂彼此，嫉妬、恚害、興起邪見。
若有人行此十法者，便生天上。
^cb781a2「云何修行十法，得至涅槃？
所謂十念：念佛、念法、念比丘僧、念天、念戒、
念施、念休息、念安般、念身、念死。
是謂修行十法，得至涅槃。
比丘當知，其生天及惡趣者，當念捨離；
其十法得至涅槃者，善修奉行。
如是，比丘！當作是學。」
^cb781a7爾時，諸比丘聞佛所說，歡喜奉行。
^n2【二】
^cb781a8聞如是：
一時，佛在舍衛國祇樹給孤獨園。
^cb781a9爾時，世尊告諸比丘：「由十惡之本，外物衰耗，何況內法！
云何為十？所謂殺、盜、淫、妄言、綺䛴語、惡口、
兩舌鬪亂彼此、嫉妬、恚害、心懷邪見。
由殺生報故，眾生壽命極短；由不與取故，
眾生生便貧賤；由淫泆報故，眾生門不貞良；
由妄語故，眾生口氣醜弊，致不鮮潔：由綺䛴語故，
致土地不平整；由兩舌報故，土地生荊棘；
由惡口報故，語有若干種；由嫉妬故，以致穀不豐熟；
由恚害報故，多諸穢惡之物；由邪見報故，自然生八大地獄。
因此十惡報故，使諸外物衰秏，何況內物。
是謂，比丘！當念捨離十惡之法，修行十善法。
如是，比丘！當作是學。」
^cb781a22爾時，諸比丘聞佛所說，歡喜奉行。
^n3【三】
^cb781a24聞如是：
一時，佛在舍衛國祇樹給孤獨園。
^cb781a25爾時，波斯匿王往至世尊所，頭面禮足，在一面坐。
爾時，波斯匿王往白世尊言：「如來審有是語：
『施我獲福多，餘者獲福少；施我弟子，勿施餘人。』
設有人作是語者，豈非毀如來法乎？」
^cb781a29佛告王曰：「我無此語：『獨應施我，勿施餘人。』
大王！當知，我恒有此語：『若比丘鉢中遺餘擲著水中，
軟蟲食之猶得其福，何況施人而不獲福乎？』
但，大王！我有是語：『施持戒人，其福益多，勝於犯戒之人。』」
^cb781b5爾時，波斯匿王前白佛言：「唯然，世尊！
施持戒人，其福倍多於犯戒之人者上。」
^cb781b6王復白佛言：「尼揵子來語我言：『沙門瞿曇知於幻術，能迴轉世人。』
世尊！此語為審乎？
為非耶？」
^cb781b9佛告王曰：「如是，大王！
如向來言：『我有幻法，能迴轉世人。』」
^cb781b10王白佛言：「何者名為迴轉幻法？」
^cb781b11佛告王曰：「其殺生者其罪難量，其不殺者受福無量；
其不與取者獲罪無量，其不盜者獲福無量；
夫淫泆者受罪無量，其不淫者受福無量；
其邪見者受罪無量，其正見者獲福無量。
我所解幻法者，正謂此耳。」
^cb781b16是時，波斯匿王白世尊言：「若當世間人民、
魔、若魔天、有形之類，深解此幻術者則獲大幸。
自今已後，不復聽外道異學入我國界，
聽四部之眾恒在我宮，常當供養，隨其所須。」
^cb781b20佛告大王：「勿作是語。
所以然者，施畜生之類，猶獲其福；及施犯戒之人，
亦獲其福；施持戒之人，福亦難量；施外仙道之人，
獲一億之福；施須陀洹、斯陀含、阿那含、
阿羅漢、辟支佛及佛，其福不可量。
是故，大王！當興發意，供給當來過去諸佛、聲聞弟子。
如是，大王！當作是學。」
^cb781b26爾時，波斯匿王聞佛所說，歡喜奉行。
^n4【四】
^cb781b28聞如是：
一時，佛在舍衛國祇樹給孤獨園。
^cb781b29爾時，眾多比丘食後皆集普會講堂，咸共論說此義，
所謂論者，衣裳、服飾、飲食之論，鄰國、賊寇、
戰鬪之論，飲酒、淫泆、五樂之論，歌舞、戲笑、妓樂之論。
如此非要，不可稱計。
^cb781c3爾時，世尊以天耳聽聞諸比丘各作是論，
即往至普會講堂所，問諸比丘：「汝等集此欲何所論說？」
^cb781c6是時，諸比丘白世尊言：「我等集此共論此不要事。」
^cb781c7是時，佛告諸比丘曰：「止！
止！比丘！勿作此論。
所以然者，此論非義，亦無善法之趣，不由此論得修梵行，
不得滅盡涅槃之處，不得沙門平等之道。
此皆俗論，非正趣之論。
汝等已離俗修道，不應思惟敗行之論。
汝等設欲論者，當論十事功德之論。
云何為十？若精勤比丘，少欲、知足、有勇猛心、
多聞能與人說法、無畏無恐、戒律具足、
三昧成就、智慧成就、解脫成就、解脫見慧成就。
汝等設欲論者，當論此十事。
所以然者，潤及一切，多所饒益，得修梵行，
得至滅盡無為之處，涅槃之要也。
汝今族姓子已出家學道，應當思惟此十事。
此論者，正法之論，去離惡趣。
如是，比丘！當作是學。」
^cb781c21爾時，諸比丘聞佛所說，歡喜奉行。
^n5【五】
^cb781c23聞如是：
一時，佛在舍衛國祇樹給孤獨園。
^cb781c24爾時，眾多比丘皆集普會講堂，各生此論：
「今舍衛城穀米勇貴，乞求難果。
世尊又說：『依於飲食，人身得存，四大依倚心所念法，法依善趣之本。』
我等今日便當差次立人乞求。
使乞求之人得見好妙色，得極妙更樂，
得衣裳、飲食、床臥具、病瘦醫藥，不亦善耶？」
^cb782a1爾時，世尊清淨無瑕穢以天耳遙聞諸比丘各生此論。
爾時，世尊即往至普會講堂所，在眾中坐，
告諸比丘：「汝等集此為何論義？」
^cb782a4比丘對曰：「我等所論：『今舍衛城乞求難得，
欲共差次一人次第乞食，隨時得見好色妙服，
及衣被、飲食、床臥具、病瘦醫藥。』
我等所論正論此耳。」
^cb782a7佛告比丘：「若乞求比丘四事供養：衣被、
飲食、床臥具、病瘦醫藥，復用見色、聲、香、
味、細滑法乎？我恒教勅，乞食求有二事：
可親、不可親。設得衣被、飲食、床臥具、病瘦醫藥，
增益惡法，無有善法，此不可親。
若得乞求衣被、飲食、床臥具、病瘦醫藥，
增益善法，不增惡法，此便可親。
汝等比丘，於此法中，欲作何等之論？
汝等所論者，非正法論，當捨此法，更莫思惟，不由此得至休息滅盡涅槃之處。
^cb782a16「設欲論者，當論此十法。
云何為十？若精勤比丘，少欲、知足、有勇猛心、
多聞能與人說法、無畏無恐、戒律具足、
三昧成就、智慧成就、解脫成就、解脫見慧成就。
汝等設欲論者，當論此十事。
所以然者，潤及一切，多所饒益，得修梵行，
得至滅盡之處、無為涅槃界。
此論者沙門之義，當念思惟，勿去離心。
如是，比丘！當作是學。」
^cb782a24爾時，諸比丘聞佛所說，歡喜奉行。
^n6【六】
^cb782a26聞如是：
一時，佛在舍衛國祇樹給孤獨園。
^cb782a27爾時，眾多比丘各集普會講堂，作是異論：
「今舍衛城乞食難得，非比丘所安之處，我等可立一人次第乞食。
此乞比丘，能辦衣被、飲食、床臥具、病瘦醫藥，無所乏短。」
^cb782b1爾時，眾中有一比丘，白諸人曰：「我等不堪任在此乞求，
各共詣摩竭國於彼乞求，又且穀米豐賤，飲食極饒。」
^cb782b4更復有比丘說曰：「我等不宜在彼國乞食。
所以然者，阿闍世王在彼治化，主行非法，
又殺父王，與提婆達兜為友。
以此因緣故，不宜在彼乞求。」
^cb782b7復有比丘說曰：「今此拘留沙國土，人民熾盛，
饒財多寶，宜在彼土乞求。」
^cb782b9復有比丘作是說：「我等不宜在彼土乞食。
所以然者，惡生王於彼土治化，極為兇弊，
無有慈仁，人民麁暴，好喜鬪訟。
以此因緣，故不應在彼乞食。」
^cb782b13復有比丘說曰：「我等宜在拘深婆羅㮈城，
優填王所治之處，篤信佛法，意不移動，
我等宜在彼土乞食，所願無違。」
^cb782b15爾時，世尊以天耳聞諸比丘各生此論，
即嚴整衣服，至諸比丘所，在中央坐，問諸比丘曰：
「汝等集此欲何等論，為說何事？」
^cb782b18是時，比丘白佛言：「我等集此各興此論：
『今舍衛城穀米勇貴，乞求叵得，各當共詣摩竭國界，
於彼乞求，又彼國土饒財多寶，所索易得。』
其中或有比丘說曰：『我等不宜彼國乞食。
所以然者，阿闍世王在彼治化，主行非法，
又殺父王，與提婆達兜為友。
以此因緣，故不宜在彼乞求。』
其中復有比丘說曰：『今拘留沙國，人民熾盛，
饒財多寶，宜在彼國乞食。』
復有比丘作是說：『我等不宜在彼乞食。
所以然者，惡生王於彼治化，為人兇惡，
無有慈仁，好喜鬪訟。
以此因緣，故不宜在彼乞食。』
復有比丘說曰：『我等宜在拘深婆羅㮈城，
優填王所治之處，篤信佛法，意不移動，
宜在彼乞食，所願無違。』
在此所論，正謂此耳。」
^cb782c4爾時，佛告諸比丘：「汝等莫稱譏王治國家界，亦莫論王有勝劣。」
^cb782c6爾時，世尊便說此偈：
^gatha「夫人作善惡，行本有所因，
^gatha彼彼獲其報，終不有毀敗。
^gatha夫人作善惡，行本有所因，
^gatha為善受善報，惡受惡果報。
^cb782c11「是故，比丘！勿興斯意論國事緣，不由此論得至滅盡涅槃之處，
亦不得沙門正行之法。
設欲作是論，非是正業。
汝等應當學十事論。
云何為十？若精勤比丘，少欲、知足、有勇猛心、
多聞能與人說法、無畏無恐、戒律具足、
三昧成就、智慧成就、解脫成就、解脫見慧成就，
汝設欲論者，當論此十事。
所以然者，普潤一切，得修梵行，得至滅盡涅槃之處。
汝等已出家學道，離於世俗，當勤思惟，勿去離心。
如是，比丘！當作是學。」
^cb782c21爾時，諸比丘聞佛所說，歡喜奉行。
^n7【七】
^cb782c22聞如是：
一時，佛在舍衛國祇樹給孤獨園。
^cb782c23爾時，眾多比丘集普會講堂各興此論：
「今波斯匿王主行非法，犯聖律教，讖比丘尼得阿羅漢道，
十二年中閉在宮內，與共交通。
又不事佛、法、比丘僧，無篤信之心向阿羅漢，
則無信心於佛、法、聖眾，我等宜應遠離，勿止此土。
所以然者，王行非法時，王大臣亦行非法，
大臣以行非法，左右吏佐亦行非法；吏佐已行非法，諸庶人類亦行非法。
我今宜在遠國乞求，不止此邦。
又可觀彼風俗之化，已見風俗之化，則見殊異之處。」
^cb783a4爾時，世尊以天耳聽聞諸比丘各興此論，
即往至諸比丘所，在中央坐。
爾時，佛告諸比丘：「汝等集此為何論說？」
^cb783a6眾多比丘白世尊言：「我等在此論波斯匿王，
主行非法，犯聖律教，十二年中閉讖比丘尼，
在深宮內，接待以色。
又得道之人行過三界，然王亦不事佛、
法及眾僧，無篤信之心向阿羅漢；已無此心，則無此心於三尊。
我等宜遠遊，不須住此。
所以然者，王行非法時，臣佐、人民亦復行惡，又觀世間風化之法。」
^cb783a14爾時，世尊告曰：「汝等勿論國界之事，當自剋己，
思惟內省，挍計分別。
言此論者不合至理，亦復不令人得修梵行，
滅盡無為涅槃之處，當自修己，熾然法行，自歸最尊。
若比丘能自修己，興隆法樂者，此人之類便為我躬自所生。
云何，比丘！能自熾然，興隆法樂，無有虛妄，自歸最尊？
於是，比丘！內自觀身，身意止，自攝其心，
除去亂想，無有憂愁；外自觀身，身意止，
自攝其心，除去亂想，無有愁憂；有復內外觀身，
身意止；內觀痛，外觀痛，內外觀痛；內觀心，
外觀心，內外觀心；內觀法，外觀法，內外觀法，
法意止，自攝其心，除去亂想，無有愁憂。
如是，比丘！能自熾然其行，興隆法樂，自歸最尊。
諸有將來、現在比丘，能自熾然不失行本，便為我之所生。
^cb783a29「是故，比丘！若欲有所論，當論於十事。
云何為十？所謂精勤比丘，少欲、知足、有勇猛心、
多聞能與人說法、無畏無恐、戒律具足、
三昧成就、智慧成就、解脫成就、解脫見慧成就。
汝等設欲論者，當論此十事。
所以然者，潤及一切，多所饒益，得修梵行，
至滅盡之處、無為涅槃界。
此論者沙門之義，當念思惟，勿去離心。
如是，比丘！當作是學。」
^cb783b8爾時，諸比丘聞佛所說，歡喜奉行。
^n8【八】
^cb783b10聞如是：
一時，佛在舍衛國祇樹給孤獨園。
^cb783b11爾時，舍衛國城中有一長者，與羅云作坐禪屋。
爾時，羅云隨其日數，止彼屋中，後便人間遊化。
時，彼長者竊生此心：「我當往覲尊者羅云。」
爾時，長者見羅云房中，寂寞不見人住，
見已，語諸比丘曰：「尊者羅云今為所在？」
^cb783b16比丘報曰：「羅云在人間遊化。」
長者報曰：「唯願諸賢差次人在吾房中住。
世尊亦說：『造立園果，及作橋舡，近道作圊廁，
持用惠施，長夜獲其福，戒法成就，死必生天上。』
以是之故，我與羅云作屋耳。
今羅云不樂我房，唯願諸賢差次人住我房中。」
^cb783b22諸比丘對曰：「如長者教。」
爾時，諸比丘即差次一比丘住房中。
^cb783b23是時，尊者羅云便作是念：「我離世尊積久，今可往問訊。」
是時，尊者羅云即往至世尊所，頭面禮足，在一面坐。
須臾之間，即從座起，還詣房中，見有異比丘在屋中住。
見已，語彼比丘曰：「誰持我房與卿使住？」
^cb783b28比丘報曰：「眾僧差次令我住此房中。」
^cb783b29是時，羅云還至世尊所，因此緣本，具白世尊：
「不審如來，眾僧差次我房，使道人在此止住耶？」
^cb783c2佛告羅云：「汝往至長者家，語長者曰：『我所行法無有身、
口、意行有過乎？又非身三、口四、意三過乎？
長者先持房施我，後復持與聖眾。』」
^cb783c5是時，羅云受佛教已，即往長者家，語長者曰：
「我非有身三、口四、意三過乎？」
^cb783c7長者報曰：「我亦不見羅云身、口、意過也。」
^cb783c8羅云語長者曰：「何故奪我房舍持與聖眾？」
^cb783c9長者報曰：「我見房空，是故持施聖眾。
時我復作是念：『尊者羅云必不樂我房中。』
故持惠施耳。」
^cb783c11是時，羅云聞長者語已，即還至世尊所，
以此因緣，具白如來。
是時，世尊即告阿難：「速打揵椎，諸有比丘在祇洹精舍者，盡集普會講堂。」
時，阿難即受佛教，召諸比丘在普會講堂。
^cb783c15爾時，世尊告諸比丘：「我今當說惠施清淨，汝等善思念之。」
爾時，諸比丘從佛受教。
^cb783c17世尊告曰：「彼云何名為惠施清淨？
於是，比丘！若有人以物惠施，後復還奪更與餘人，
此名為施不均整，非平等施。
若復有人奪彼人物，持施聖眾；若復有人還奪聖眾，
持用與人，此非為平等之施，亦非清淨之施。
轉輪聖王自於境界猶得自在，比丘於己衣鉢亦得自在。
若復彼人口不見許，而取他人物與人者，此非平等之施。
我今告諸比丘，施主見與，受主不見與者，此非平等之施。
若復彼比丘會遇命終，當持此一房在眾中結羯磨，
傳告唱令：『某甲比丘命終，今持此房在眾分處，欲安處何人？
隨聖眾教。諸賢！任使某甲比丘住者，各共忍之。』
若不聽者，今便說再三，亦當作是說之。
若眾僧一人不聽而與者，則非平等之施，則為雜濁之物。
今還與羅云房，清淨受之。」
^cb784a4爾時，諸比丘聞佛所說，歡喜奉行。
^n9【九】
^cb784a6聞如是：
一時，佛在羅閱城迦蘭陀竹園所，與大比丘眾五百人俱。
^cb784a7時，尊者大均頭在靜寂之處，興此念想：
「諸前後中央之見，云何得知？」
爾時，大均頭到時，著衣持鉢，到世尊所，
頭面禮足，在一面坐。
爾時，均頭白世尊言：「今此諸見，前後相應。
云何得滅此見，又使餘者不生？」
^cb784a12世尊告曰：「於是，均頭！
此見所出與所滅之處，皆是無常、苦、空。
均頭知之，當建此意。
夫見之法六十二種，要當住十善之地，除去此見。
云何為十？於是，均頭！
他好殺生，我等應當不殺；他好盜，我不盜；
他犯梵行，我行梵行；他妄語，我不行妄語；
他行兩舌鬪亂彼此、綺語、惡口、嫉妬、恚、
邪見，我行正見。
^cb784a19「均頭當知，如從惡道得值正道，如從邪見得至正見，
迴邪就正，猶如有人自己沒溺，復欲渡人者，終無此理。
己未滅度，欲使他人滅度者，此事不然。
如有人自不沒溺，便能渡人，可有此理。
今亦如是，自般涅槃，復使他人取滅度者，可有此理。
是故，均頭當念，離殺，不殺滅度；離盜，不盜滅度；
離淫，不淫滅度；離妄語，不妄語滅度；離綺䛴語，
不綺䛴語滅度；離麁言，不麁言滅度；離鬪亂彼此，
不鬪亂彼此滅度；離嫉妬，不嫉妬滅度；
離恚，不恚滅度；離邪見，得正見滅度。
^cb784b1「均頭當知，若凡夫之人便生此念：『為有我耶？
為無我耶？有我無我耶？
世有常耶？世無常耶？
世有邊耶？世無邊耶？
命是身耶？為命異身異耶？
如來死耶？如來不死耶？
為有死耶？為無死耶？
為誰造此世？』生諸邪見：『為是梵天造此世？
為是地主施設此世？
又梵天此眾生，地主造此世間；眾生本無今有，已有便滅。』
凡夫之人無聞、無見，便生此念。」
^cb784b9爾時，世尊便說此偈：
^gatha「自然有梵天，此是梵志語，
^gatha此見不真正，如彼之所見。
^gatha我主生蓮華，梵天於中出，
^gatha地主生梵天，自生不相應。
^gatha地主剎利種，梵志之父母，
^gatha云何剎利子，梵志還相生？
^gatha尋其所生處，諸天之所說，
^gatha此是歎譽言，還自著羇𮄤難。
^gatha梵天生人民，地主造世間，
^gatha或言餘者造，此語誰者審？
^gatha恚欲之所惑，三事共合集，
^gatha心不得自在，自稱我世勝。
^gatha天神造世間，亦非梵天生，
^gatha設復梵天造，此非虛妄耶？
^gatha尋跡遂復多，審諦方言虛，
^gatha其行各各異，此行不審實。
^cb784b27「均頭當知，眾生之類所見不同，其念各異。
此諸見者皆是無常，其有懷抱此見，則是無常變易之法。
若他人殺生，我等當離殺生；設他盜者，
當遠離之，不習其行，專其心意，不使錯亂，
思惟挍計，邪見所興，乃至十惡之法皆當去離，不習其行。
若他瞋恚，我等學於忍辱，他人懷嫉妬，
我當捨離；他興憍慢，我念捨離；若他自稱、
毀餘人，我等不自稱、不毀他人；他不少欲，
我等當學少欲；他人犯戒，我修其戒；他人有懈怠，
我當精進；他人不行三昧，我行三昧。
當作是學。他人愚惑，我行智慧。
其能觀察分別其法者，邪見消滅，餘者不生。」
^cb784c10是時，均頭受如來教已，在閑靜之處，思惟挍計，
所以族姓子，出家學道，著三法衣，修無上梵行：
生死已盡，梵行已立，所造已辦，更不復受有，如實知之。
是時，均頭便成阿羅漢。
^cb784c14爾時，均頭聞佛所說，歡喜奉行。
^n10【一〇】
^cb784c16聞如是：
一時，佛在舍衛國祇樹給孤獨園。
^cb784c17爾時，世尊告諸比丘：「地獄眾生受其罪報，
極至一劫，或有其中間夭者；受畜生罪報，
極至一劫，其間有中夭者；受餓鬼報，極至一劫，其間有中夭者。
比丘當知，欝單曰人壽千歲，無有中夭者。
所以然者，彼土人民無所係屬，設於彼命終，
生善處天上，無有墮落者。
弗于逮人民壽五百歲，亦有中夭者；瞿耶尼人民壽二百五十歲，
亦有中夭者；閻浮提人民極壽百歲，亦有中夭者多。
^cb784c26「正使人壽命極至十十，人民之兆以壽十十十 [＊
]十，其行不同，性分各異。
初十幼小，無所識知；第二十少多有知，
猶不貫了；第三十欲意熾盛，貪著於色；
第四十多諸伎術，所行無端；第五十解義明了，
所習不忘；第六十慳著財物，意不決了；
第七十懈怠憙眠，體性遲緩；第八十無有少壯之心，
亦無榮飾；第九十多諸病痛，皮緩面皺；
第十十諸根衰秏，骨節相連，多忘意錯。
比丘知之，設人壽百歲，當經歷爾許之難。
設人壽百歲，當經三百冬、夏春、秋，計其壽命，蓋不足言。
若人壽百歲，當食三萬六千食，其間或有不食時：
瞋不食，不與不食，病不食。
計彼食與不食，及飲母乳，取要言之，三萬六千食。
比丘！若人壽百歲其限歲數，飲食之法其狀如是。
^cb785a12「比丘當知，閻浮地人民，或壽極長與無量壽等。
過去久遠不可計世，有王名療眾病，壽命極長，
顏色端正，受樂無量。
爾時，無疾病、老、死之患。
時，有夫婦二人生一子，子便命終。
是時，父母抱舉令坐，又持食與，然彼子不飲、
不食，亦不起坐。何以故爾？
以命終故。是時，彼父母便生此念：『我子今日何為瞋恚，
不肯食飲，亦不言語？』
所以然者，由彼人民不聞死亡音響之所致也。
^cb785a20「爾時，彼父母便復念曰：『我子今已經七日不飲、
不食，亦復不知何由默然？
我今可以此因緣，往白療病大王使知。』
是時，父母往至王所，以此因緣，具白大王。
是時，大王便作是念：『今日已聞死亡音響。』
王告之曰：『汝等可持此小兒到吾所。』
爾時，父母即抱小兒至國王所。
王見已，告父母曰：『此兒已命終。』
時，父母白王言：『云何名為命終？』
王告曰：『此兒更不行起、言對、談說、飲食、
戲樂，身體正直，無所復為，故名為命終。』
是時，夫婦復白王言：『如此之變，當經幾時？』
王告之曰：『此兒不久身體爛壞，膖脹臭處，無所復任。』
爾時，父母不信王語，復抱死兒，還至家中，
未經幾時，身體盡壞，極為臭穢。
是時，父母方信王語云：『此兒不久身體膖脹，盡當壞敗。』
^cb785b6「是時，夫婦復抱此膖脹小兒至國王所，
而白王言：『唯然，大王！
今持此兒奉貢大王。』
時，父母亦不啼哭。
所以然者，由不聞死亡之音故。
是時，大王剝取其皮，而作大鼓，復勅作七重樓閣，
持此鼓安處其上，即勅一人：『汝當知之，
令守護此鼓，百歲一擊，無令失時。』
受王教誡，百歲一擊。
時，諸人民聞此鼓音，怪未曾有，語諸人曰：
『何者音響，為是誰聲，乃徹於斯？』
王告之曰：『此是死人皮之響。』
眾生聞已，各興念曰：『奇哉！
乃聞此聲。』
^cb785b17「汝等比丘，爾時王者，豈異人乎？
莫作是觀。所以然者，爾時王者，即我身是也。
以此知之，昔日閻浮地壽命極長，如今閻浮地人民極為短命，
滅者難限。所以然者，由殺害多故，致命極短，華色失乎！
由此因緣，故致變怪。
^cb785b22「比丘當知，閻浮地五十歲，四天王中一日一夜。
計彼日夜之數，三十日為一月，十二月為一歲，
四天王壽命五百歲，或復有中夭者。
計人中之壽十八億歲，還活地獄一日一夜。
計彼一日一夜之數，三十日為一月，十二月為一歲，
還活地獄極壽千歲，復有中夭者。
計人中之壽三十六億歲，計人中百歲，
三十三天一日一夜，計彼日月年歲之數，
三十三天壽千歲，其間或有中夭者。
計人中之壽三十六億歲，阿鼻地獄中一日一夜，
復計彼日月之數，三十日為一月，十二月為一歲，
計彼日夜之數壽二萬歲，計人中之壽，壽一拘利。
如是，比丘！計此之壽轉轉增倍，除無想天。
無想天壽八萬四千劫，除淨居天不來此世。
是故，比丘！勿懷放逸，於現身上得盡有漏。
如是，比丘！當作是學。」
^cb785c9爾時，諸比丘聞佛所說，歡喜奉行。
增壹阿含經卷第四十三
^cb785c12經言「百歲當經三百冬夏秋」，謂冬夏秋各一百，
故言三百；而不言春者，此順西域三時也。
言三時者，寒熱雨三也。
言冬即彼寒時，夏即彼熱時，秋即彼雨時。
然彼三時各四月，計一年有十二月。
今以冬夏秋擬彼三時，而月數少，蓋譯者不善方言也。

^pb1^folio#agmu44增壹阿含經卷第四十四
^lb^au〔東晉罽賓三藏瞿曇僧伽提婆譯〕
^lb^ck48【十不善品】十不善品第四十八
^n1【一】
^cb785c24聞如是：
一時，佛在舍衛國祇樹給孤獨園。
^cb785c25爾時，世尊告諸比丘：「其有眾生，修行殺生，
廣布殺生，種地獄罪，餓鬼、畜生行；若生人中，壽命極短。
所以然者，由害他命。
^cb785c27「若有眾生盜他物者，種三惡道之罪；若生人中，
恒遭貧匱，食不充口，衣不蓋形。
皆由盜故，劫奪物者，即斷他命根。
^cb786a1「若有眾生，好喜貪泆，種三惡道；若生人中，
門不貞良，竊盜淫泆。
^cb786a3「若有眾生妄語者，種地獄罪；若生人中，
為人所輕，言不信受，為人所賤。
所以然者，皆由前世妄語所致。
^cb786a5「若有眾生兩舌者，種三惡道之罪；設生人中，
心恒不定，常懷愁憂。
所以然者，由彼人兩頭傳虛言故。
^cb786a8「若有眾生麁言者，種三惡道之罪；若生人中，
為人醜弊，常喜罵呼。
所以然者，由彼人言不專正之所致也。
^cb786a10「若有眾生鬪亂彼此，種三惡道之罪；設生人中，
多諸怨憎，親親離散。
所以然者，皆由前世鬪亂之所致也。
^cb786a13「若有眾生嫉妬者，種三惡道；若生人中，乏諸衣裳。
所以然者，由彼人起貪嫉故。
^cb786a15「若有眾生起害意，種三惡道；設生人中，
恒多虛妄，不解至理，心亂不定。
所以然者，皆由前世恚怒所致也，無有慈仁。
^cb786a18「若有眾生，行邪見者，種三惡道；若生人中，
乃在邊地，不生中國，不覩三尊道法之義，
或復聾、盲、瘖瘂，身形不正，不解善法、惡法之趣。
所以然者，皆由前世無信根故，亦不信沙門、
婆羅門、父母、兄弟。
^cb786a22「比丘知之，由此十惡之報，致此殃舋。
是故，比丘！當離十惡，修行正見。
如是，比丘！當作是學。」
^cb786a24爾時，諸比丘聞佛所說，歡喜奉行。
^n2【二】
^cb786a26聞如是：
一時，佛在舍衛國祇樹給孤獨園。
^cb786a27爾時，世尊十五日說戒時，將諸比丘，前後圍遶，往詣普會講堂。
爾時，世尊默然觀察，諸聖眾寂寞不語。
是時，阿難白佛言：「今日聖眾盡集講堂，
唯然，世尊！當與諸比丘說禁戒。」
爾時，世尊亦復默然不語。
^cb786b2是時，阿難須臾復白佛言：「今正是時，宜說禁戒，初夜欲盡。」
爾時，世尊復默不語。
^cb786b4爾時，阿難須臾復白佛言：「中夜欲竟，眾僧勞頓，唯願世尊以時說戒。」
爾時，世尊復默然不語。
^cb786b6是時，阿難須臾復白佛言：「後夜欲盡，唯願世尊以時說戒。」
^cb786b8佛告阿難：「眾中不淨者，故不說戒。
今聽上座，使說禁戒。
若僧上座不堪任說戒者，聽持律說禁戒。
若無持律者，其能誦戒通利者，當唱之使說戒。
自今已後，如來更不說戒。
眾中不淨，如來於中說戒，彼人頭破為七分，如彼酬羅果無異。」
^cb786b13是時，阿難悲泣交集，並作是說：「聖眾今日便為孤窮。
如來正法去何速疾？
不淨之人出何速疾？」
^cb786b16是時，大目乾連便作是念：「此眾中何等毀法之人，
在此眾中，乃令如來不說禁戒？」
是時，大目乾連入三昧定，遍觀聖眾心中瑕穢。
爾時，目連見馬師、滿宿二比丘在眾會中，
是時目連即從座起，至彼比丘所，而告之曰：
「汝等速起，離此座中。
如來見譏，由卿等故，如來不說禁戒。」
^cb786b22爾時，二比丘默然不語。
是時，目連復再三告曰：「汝等速起，不須住此。」
是時，彼比丘默然不對。
是時，目連即前捉手將至門外，還取門閉，
前白佛言：「不淨比丘已將在外，唯然世尊時說禁戒。」
^cb786b27佛告目連：「止！止！目連！
如來更不與比丘說戒。
如來所說言不有二，還詣座所。」
^cb786b29是時，目連復白佛言：「今此眾中已生瑕穢，
我不堪任行維那法，唯願世尊更差餘人。」
爾時，世尊默然可之。
是時，目連頭面禮世尊足，還就本座。
^cb786c3是時，阿難白世尊言：「毘婆尸如來出現世時，聖眾多少？
為經幾時，乃生瑕穢？
乃至迦葉弟子多少？
云何說戒？」
^cb786c6佛告阿難：「九十一劫有佛出世，名毘婆尸如來、
至真、等正覺，出現世間。
爾時，三會聖眾，初一會時比丘有百千六萬八千聖眾；
第二會時十六萬聖眾；第三會時十萬聖眾，皆是阿羅漢。
彼佛壽八萬四千歲，百歲之中聖眾清淨，
彼佛恒以一偈為禁戒：
^gatha「『忍辱為第一，佛說無為最，
^gatha不以剃鬚髮，害他為沙門。』
^cb786c14「是時，彼佛以此一偈，百歲之中而為禁戒，
已生瑕穢，便立禁戒。
^cb786c15「復於三十一劫中，有佛名試詰如來、至真、
等正覺，出現於世。
爾時，亦復三會聖眾，初一會時有十六萬聖眾；
第二會時十四萬聖眾；第三會時十萬聖眾。
彼佛爾時，八十年中清淨無瑕穢，亦說一偈：
^gatha「『若眼見非邪，慧者護不著，
^gatha棄捐於眾惡，在世為黠慧。』
^cb786c23「爾時，彼佛八十年中說此一偈，後有瑕穢，更立禁戒。
爾時，試詰佛壽七萬歲。
^cb786c24「於彼劫中，復有佛出現世間，名曰毘舍羅婆，
亦三會聖眾，初會之時十萬聖眾，盡是羅漢；
第二會時八萬羅漢；第三會時七萬羅漢，諸漏已盡。
毘舍羅婆如來七十年中無瑕穢。
爾時，復以一偈半為禁戒：
^gatha「『不害亦不非，奉行於大戒，
^gatha於食知止足，床座亦復然，
^gatha執志為專一，是則諸佛教。』
^cb787a4「七十年中以此一偈為禁戒，後有瑕穢，更立禁戒。
毘舍羅婆如來壽七萬歲。
^cb787a5「於此賢劫中，有佛出世，名曰拘樓孫如來，出現世間。
爾時，二會聖眾，初會之時七萬聖眾，皆是阿羅漢；第二會時六萬阿羅漢。
彼佛爾時，六十年中無有瑕穢。
彼佛爾時，以二偈以為禁戒。
^gatha「『譬如蜂採華，其色甚香潔，
^gatha以味惠施他，道士遊聚落。
^gatha不誹謗於人，亦不觀是非，
^gatha但自觀身行，諦觀正不正。』
^cb787a15「六十年中說此二偈，以為禁戒，自此已來，
以有瑕穢，便立禁戒。
彼佛壽六萬歲。
^cb787a16「於此賢劫中有佛出世，名曰拘那含牟尼如來、
至真、等正覺。爾時，二會聖眾，初會之時六十萬聖眾，
皆是阿羅漢；第二會時四十萬聖眾，皆是阿羅漢。
爾時，彼佛四十年中無有瑕穢，以一偈為禁戒：
^gatha「『執志莫輕戲，當學尊寂道，
^gatha賢者無愁憂，常滅志所念。』
^cb787a24「四十年中說此一偈，以為禁戒，自此已來，
便有瑕穢，更立禁戒。
彼佛壽四萬歲。
^cb787a25「於此賢劫有佛，名為迦葉，出現世間。
爾時，彼佛亦二會聖眾，初會之時四十萬眾；
第二會時三十萬眾，皆是阿羅漢。
二十年中無有瑕穢，恒以一偈，以為禁戒：
^gatha「『一切惡莫作，當奉行其善，
^gatha自淨其志意，是則諸佛教。』
^cb787b3「二十年中說此一偈，以為禁戒，犯禁之後，更立制限。
爾時，迦葉佛壽二萬歲。
^cb787b4「我今如來出現於世，一會聖眾千二百五十人，
十二年中無有瑕穢，亦以一偈為禁戒：
^gatha「『護口意清淨，身行亦清淨，
^gatha淨此三行跡，修行仙人道。』
^cb787b9「十二年中說此一偈，以為禁戒，以生犯律之人，
轉有二百五十戒，自今已後眾僧集會，
啟白如律：『諸賢！咸聽！
今十五日說戒，今僧忍者，眾僧和合。』
說禁戒以啟此已。
設有比丘有所說者，不應說戒，各共默然。
若無語者，應為說戒。
乃至說戒序後，復當問：『諸賢，誰不清淨？』
如是再三，『誰不清淨？』
清淨者，默然持之。
然今人壽命極短，盡壽不過百年。
是故，阿難！善受持之。」
^cb787b17爾時，阿難白世尊言：「過去久遠諸佛世尊，
壽命極長，犯律者少，無有瑕穢，然今人民壽命為短少，
不過十十，過去諸佛滅度之後，有遺法住世，為經幾時？」
^cb787b21佛告阿難：「過去諸佛滅度之後，法不久存。」
^cb787b22阿難白佛言：「設如來滅度之後，正法存世當經幾時？」
^cb787b23佛告阿難曰：「我滅度之後，法當久存。
迦葉佛滅度後，遺法住七日中。
汝今，阿難！如來弟子為少。
莫作是觀。東方弟子無數億千，南方弟子無數億千。
是故，阿難！當建此意，我釋迦文佛壽命極長。
所以然者，肉身雖取滅度，法身存在，此是其義。
當念奉行。」
^cb787b29爾時，阿難及諸比丘聞佛所說，歡喜奉行。
^n3【三】
^cb787c2聞如是：
一時，佛在舍衛國祇樹給孤獨園，與大比丘眾五百人俱。
^cb787c3爾時，阿難偏露右肩，右膝著地，白世尊言：
「如來玄鑒，無事不察，當來、過去、現在三世皆悉明了，
諸過去諸佛姓字、名號，弟子菩薩翼從多少，
皆悉知之，一劫、百劫、若無數劫，悉觀察知。
亦復知國王、大臣、人民姓字，斯能分別，
如今現在國界若干，亦復明了。
將來久遠，彌勒出現，至真、等正覺，欲聞其變；
弟子翼從、佛境豐樂，為經幾時？」
^cb787c11佛告阿難：「汝還就座，聽我所說，彌勒出現，
國土豐樂，弟子多少，善思念之，執在心懷。」
是時，阿難從佛受教，即還就座。
^cb787c13爾時，世尊告阿難曰：「將來久遠於此國界，
當有城郭名曰雞頭，東西十二由旬，南北七由旬，
土地豐熟，人民熾盛，街巷成行。
爾時，城中有龍王名曰水光，夜雨澤香，晝則清和。
是時，雞頭城中有羅剎鬼名曰葉華，所行順法，
不違正教，伺人民寢寐之後，除去穢惡諸不淨者，
又以香汁而灑其地，極為香淨。
^cb787c20「阿難當知，爾時，閻浮地東、西、南、北十萬由旬，
諸山河石壁皆自消滅，四大海水各據一方。
時，閻浮地極為平整，如鏡清明，舉閻浮地內，
穀食豐賤，人民熾盛，多諸珍寶，諸村落相近，雞鳴相接。
是時，弊花果樹枯竭，穢惡亦自消滅，其餘甘美果樹，
香氣殊好者，皆生乎地。
爾時。時氣和適，四時順節，人身之中無有百八之患。
貪欲、瞋恚、愚癡不大殷勤，人心平均皆同一意，
相見歡悅，善言相向，言辭一類，無有差別，
如彼欝單曰人，而無有異。
是時，閻浮地內人民大小皆同一嚮，無若干之差別也。
彼時男女之類意欲大小便，地自然開，
事訖之後，地復還合。
爾時，閻浮地內自然生粳米，亦無皮裹，
極為香美，食無患苦。
所謂金銀、珍寶、車𤦲、瑪瑙、真珠、虎珀，
各散在地，無人省錄。
是時，人民手執此寶，自相謂言：『昔者之人由此寶故，
各相傷害，繫閉牢獄，更無數苦惱，如今此寶與瓦石同流，無人守護。』
^cb788a9「爾時，法王出現，名曰蠰佉，正法治化，七寶成就。
所謂七寶者，輪寶、象寶、馬寶、珠寶、玉女寶、
典兵寶、守藏之寶，是謂七寶，領此閻浮地內，
不以刀杖，自然靡伏。
如今，阿難！四珍之藏，乾陀越國伊羅鉢寶藏，
多諸珍琦異物，不可稱計；第二彌梯羅國般綢大藏，
亦多珍寶；第三須賴吒大國有寶藏，亦多珍寶；
第四婆羅㮈蠰佉有大藏，多諸珍寶，不可稱計，
此四大藏自然應現，諸守藏人各來白王：
『唯願大王以此寶藏之物，惠施貧窮！』
爾時，蠰佉大王得此寶已，亦復不省錄之，意無財物之想。
時，閻浮地內自然樹上生衣，極細柔軟，
人取著之，如今欝單曰人自然樹上生衣，而無有異。
^cb788a23「爾時，彼王有大臣，名曰修梵摩，是王少小同好，
王甚愛敬，又且顏貌端正，不長、不短，不肥、
不瘦，不白、不黑，不老、不少。
是時，修梵摩有妻，名曰梵摩越，玉女中最極為殊妙，
如天帝妃，口作優鉢蓮花香，身作栴檀香，
諸婦人八十四態，永無復有，亦無疾病亂想之念。
爾時，彌勒菩薩於兜率天，觀察父母不老、
不少，便降神下應，從右脅生，如我今日右脅生無異，彌勒菩薩亦復如是。
兜率諸天各各唱令：『彌勒菩薩已降神下。』
是時，修梵摩即與子立字，名曰彌勒，有三十二相、
八十種好，莊嚴其身，身黃金色。
爾時，人壽極長，無有諸患，皆壽八萬四千歲，女人年五百歲然後出適𡣪。
爾時，彌勒在家未經幾時，便當出家學道。
^cb788b8「爾時，去雞頭城不遠，有道樹名曰龍華，
高一由旬，廣五百步。
時，彌勒菩薩坐彼樹下，成無上道果；當其夜半，
彌勒出家，即其夜成無上道。
時，三千大千剎土，六變震動，地神各各相告曰：『今彌勒已成佛！』
轉至聞四天王宮，『彌勒已成佛道！』
轉轉聞徹三十三天、焰𭾖天、兜率天、
化自在天、他化自在天，聲展轉乃至梵天：『彌勒已成佛道！』
爾時，魔名大將以法治化，聞如來名教音響之聲，
歡喜踊躍，不能自勝，七日七夜不眠不寐。
是時，魔王將欲界無數天人，至彌勒佛所，恭敬禮拜。
^cb788b19「彌勒聖尊與諸天漸漸說法微妙之論，
所謂論者：施論、戒論、生天之論，欲不淨想，出要為妙。
爾時，彌勒見諸人民已發心歡喜，諸佛世尊常所說法：
苦、習、盡、道，悉與諸天人廣分別其義。
爾時，座上八萬四千天子諸塵垢盡，得法眼淨。
爾時，大將魔王告彼界人民之類曰：『汝等速出家。
所以然者，彌勒今日已度彼岸，亦當度汝等使至彼岸。』
^cb788b27「爾時，雞頭城中長者，名曰善財，聞魔王教令，
又聞佛音響，將八萬四千眾，至彌勒佛所，
頭面禮足，在一面坐。
爾時，彌勒漸與說法微妙之論，所謂論者：
施論、戒論、生天之論，欲不淨想，出要為妙。
爾時，彌勒見諸人民心開意解，如諸佛世尊常所說法：
苦、習、盡、道，與諸人民廣分別義。
爾時，座上八萬四千人，諸塵垢盡，得法眼淨。
是時，善財與八萬四千人等，即前白佛：
『求索出家，善修梵行，盡成阿羅漢道。』
爾時，彌勒初會八萬四千阿羅漢。
^cb788c8「是時，蠰佉王聞彌勒已成佛道，便往至佛所，欲得聞法。
時，彌勒與說法，初善、中善、竟善，義理深邃。
爾時，大王復於異時立太子，賜剃頭師珍寶，
復以雜寶與諸梵志，將八萬四千眾生，
往至佛所，求作沙門；盡成道果，得阿羅漢。
^cb788c14「是時，修梵摩大長者聞彌勒已成佛道，
將八萬四千梵志之眾，往至佛所，求作沙門；得阿羅漢。
唯修梵摩一人，斷三結使，必盡苦際。
^cb788c17「是時，佛母梵摩越復將八萬四千婇女之眾，
往至佛所，求作沙門。
是時，諸女人盡得羅漢；唯有梵摩越一人，
斷三結使，成須陀洹。
^cb788c20「爾時，諸剎利婦聞彌勒如來出現世間，
成等正覺，數千萬眾往至佛所，頭面禮足，在一面坐。
各各生心，求作沙門，出家學道；或有越次取證，或有不取證者。
爾時，阿難！其不越次取證者，盡是奉法之人，患厭一切世間不可樂想。
爾時，彌勒當說三乘之教，如我今日弟子之中，
大迦葉者行十二頭陀，過去諸佛所善修梵行，
此人常佐彌勒，勸化人民。」
^cb788c28爾時，迦葉去如來不遠，結加趺坐，正身正意，繫念在前。
爾時，世尊告迦葉曰：「吾今年已衰耗，年向八十餘。
然今如來有四大聲聞，堪任遊化，智慧無盡，眾德具足。
云何為四？所謂大迦葉比丘、君屠鉢漢比丘、
賓頭盧比丘、羅云比丘。
汝等四大聲聞要不般涅槃，須吾法沒盡，然後乃當般涅槃。
大迦葉亦不應般涅槃，要須彌勒出現世間。
所以然者，彌勒所化弟子，盡是釋迦文佛弟子，由我遺化得盡有漏。
摩竭國界毘提村中，大迦葉於彼山中住。
又彌勒如來將無數千人眾，前後圍遶，
往至此山中，遂蒙佛恩，諸鬼神當與開門，使得見迦葉禪窟。
^cb789a12「是時，彌勒伸右手指示迦葉，告諸人民：
『過去久遠釋迦文佛弟子，名曰迦葉！
今日現在，頭陀苦行最為第一。』
是時，諸人民見已，歎未曾有，無數百千眾生，
諸塵垢盡，得法眼淨。
或復有眾生，見迦葉身已，此名為最初之會，
九十六億人，皆得阿羅漢。
斯等之人皆是我弟子。
所以然者，悉由受我教訓之所致也。
亦由四事因緣：惠施、仁愛、利人、等利。
爾時，阿難！彌勒如來當取迦葉僧伽梨著之。
是時，迦葉身體奄然星散。
是時，彌勒復取種種香華，供養迦葉。
所以然者，諸佛世尊有恭敬心於正法故。
彌勒亦由我所受正法化，得成無上正真之道。
^cb789a25「阿難當知，彌勒佛第二會時，有九十四億人，
皆是阿羅漢，亦復是我遺教弟子，行四事供養之所致也。
又彌勒第三之會九十二億人，皆是阿羅漢，亦復是我遺教弟子。
^cb789a28「爾時，比丘姓號，皆名慈氏弟子，如我今日諸聲聞皆稱釋迦弟子。
爾時，彌勒與諸弟子說法：『汝等比丘，當思惟無常之想、
樂有苦想、計我無我想、實有空想、色變之想、
青瘀之想、腹脹之想、食不消想、血想、一切世間不可樂想。
所以然者，比丘當知，此十想者，皆是過去釋迦文佛與汝等說，
令得盡有漏，心得解脫。
^cb789b7「『若復此眾中釋迦文佛弟子，過去時修於梵行，
來至我所；或於釋迦文佛所，奉持其法，
來至我所；或復於釋迦文佛所，供養三寶，
來至我所；或於釋迦文佛所，彈指之頃，
修於善本，來至此間；或於釋迦文佛所，
行四等心，來至此者；或於釋迦文佛所，
受持五戒、三自歸，來至我所；或於釋迦文佛所，
起神寺廟，來至我所；或於釋迦文佛所，
補治故寺，來至我所；或於釋迦文佛所，
受八關齋法，來至我所；或於釋迦文佛所，
香花供養，來至此者；或復於彼聞佛法，
悲泣墮淚，來至我所；或復於釋迦文佛，
專意聽法，來至我所；復盡形壽善修梵行，
來至我所；或復書讀諷誦，來至我所者；
承事供養，來至我所者。』
^cb789b21「是時，彌勒便說此偈：
^gatha「『增益戒聞德，禪及思惟業，
^gatha善修於梵行，而來至我所。
^gatha勸施發歡心，修行心原本，
^gatha意無若干想，皆來至我所。
^gatha或發平等心，承事於諸佛，
^gatha飯食於聖眾，皆來至我所。
^gatha或誦戒契經，善習與人說，
^gatha熾然於法本，今來至我所。
^gatha釋種善能化，供養諸舍利，
^gatha承事法供養，今來至我所。
^gatha若有書寫經，頒宣於素上，
^gatha其有供養經，皆來至我所。
^gatha繒綵及眾物，供養於神寺，
^gatha自稱南無佛，皆來至我所。
^gatha供養於現在，諸佛過去者，
^gatha禪定正平等，亦無有增減。
^gatha是故於佛法，承事於聖眾，
^gatha專心事三寶，必至無為處。』
^cb789c11「阿難當知，彌勒如來在彼眾中當說此偈。
爾時，眾中諸天、人民思惟此十想，十一姟人諸塵垢盡，得法眼淨。
^cb789c13「彌勒如來千歲之中，眾僧無有瑕穢，爾時恒以一偈，
以為禁戒：
^gatha「『口意不行惡，身亦無所犯，
^gatha當除此三行，速脫生死淵。』
^cb789c17「過千歲之後，當有犯戒之人，遂復立戒。
「彌勒如來當壽八萬四千歲，般涅槃後，遺法當存八萬四千歲。
所以然者，爾時眾生皆是利根。
其有善男子、善女人，欲得見彌勒佛，及三會聲聞眾，
及鷄頭城，及見蠰佉王，并四大藏珍寶者，
欲食自然粳米，并著自然衣裳，身壞命終生天上者，
彼善男子、善女人，當勤加精進，無生懈怠，
亦當供養諸法師承事，名華、㨶香種種供養無令有失。
如是，阿難！當作是學。」
^cb789c26爾時，阿難及諸大會聞佛所說，歡喜奉行。
不善品第四十八入前品中
^n4【四】
^cb790a7聞如是：
一時，佛在舍衛國祇樹給孤獨園。
^cb790a8爾時，眾多比丘集普會講堂，各生此念：「今如來甚奇！
甚特！過去取般涅槃者，亦復知彼姓名、
種族、持戒、翼從，皆悉分明，三昧，智慧、解脫、
解脫見慧，身壽有長短，皆悉知之。
云何，諸賢！為是如來分別法處，極為清淨，知彼諸佛姓字所出之處乎？
為是諸天來至佛所而告此耶？」
^cb790a14爾時，世尊以天耳徹聞眾多比丘各興此論，
便往至諸比丘所，在中央坐。
爾時，世尊告諸比丘：「汝等集此為何等論？
欲說何法？」
^cb790a17諸比丘白佛言：「我等集此，論正法之要。
諸人各興此論議：『如來甚奇！
甚特！乃能知過去諸佛世尊名字姓號，
智慧多少，靡不貫博，甚可奇雅。
云何，諸賢！為是如來分別法界，極為清淨，知彼諸佛姓字所出之處乎？
為是諸天來至佛所而告此耶？』」
^cb790a22爾時，世尊告諸比丘：「汝等欲得聞過去諸佛神智之力乎？
姓字名號、壽命長短耶？」
^cb790a24諸比丘對曰：「今正是時，唯願世尊敷演其義。」
^cb790a25佛告諸比丘：「汝等善思念之，吾當與汝廣演其義。」
爾時，眾多比丘從佛受教。
^cb790a27世尊告曰：「比丘當知，過去九十一劫有佛出世，
號毘婆尸如來、至真、等正覺。
復次，三十一劫有佛出世，名式詰如來、
至真、等正覺。復於彼三十一劫內有佛，名毘舍羅婆如來出世。
於此賢劫中有佛出世，名拘屢孫如來。
復於賢劫中有佛出世，名拘那含牟尼如來、
至真、等正覺。復於賢劫中有佛出世，名曰迦葉。
復於賢劫中，我出現世，釋迦文如來、至真、等正覺。」
^cb790b7爾時，世尊便說此偈：
^gatha「九十一劫中，有佛毘婆尸，
^gatha三十一劫中，式詰如來出。
^gatha復於彼劫中，毘舍如來現，
^gatha今日賢劫中，四佛復出世。
^gatha拘孫那迦葉，如日照世間，
^gatha欲知名字者，其號悉如是。
^cb790b14「毘婆尸如來者出剎利種，式詰如來亦出剎利種，
毘舍羅婆如來亦出剎利種，拘屢孫如來出婆羅門種，
拘那含牟尼如來出婆羅門種，迦葉如來出婆羅門種，如我今出剎利種。」
^cb790b18爾時，世尊便說此偈：
^gatha「前佛有現者，皆出剎利種，
^gatha拘孫至迦葉，出於婆羅門。
^gatha最尊無能及，我今天人師，
^gatha諸根而淡泊，出於剎利姓。
^cb790b23「毘婆尸如來姓瞿曇，式詰如來亦出瞿曇，
比舍羅婆亦出瞿曇，迦葉如來出迦葉姓，
拘樓孫、拘那含牟尼亦出迦葉姓，同上而無異，我今如來姓瞿曇。」
^cb790b26爾時，世尊便說此偈：
^gatha「如初諸三佛，出於瞿曇種，
^gatha後三至迦葉，出於迦葉姓。
^gatha如我今現在，天人所奉敬，
^gatha諸根而淡泊，出於瞿曇姓。
^cb790c3「比丘當知，毘婆尸如來姓拘鄰若，式詰如來亦出拘鄰若，
毘舍羅婆如來亦出拘鄰若，拘屢孫如來出婆羅墮，
拘那含牟尼如來亦出婆羅墮，迦葉如來亦出婆羅墮，
如我今如來、至真、等正覺出於拘鄰若。」
^cb790c7爾時，世尊便說此偈：
^gatha「如初諸三佛，出於拘鄰若，
^gatha後三至迦葉，出於婆羅墮。
^gatha如我今現在，天人所奉敬，
^gatha諸根而淡泊，出於拘鄰若。
^cb790c13「毘婆尸如來坐波羅利華樹下而成佛道，
式詰如來坐分陀利樹下而成佛道，毘舍羅婆如來坐波羅婆羅樹下而成佛道，
拘屢孫如來坐尸利沙樹下而成佛道，
拘那含牟尼如來坐優頭跋羅樹下而成佛道，
迦葉如來坐尼拘留樹下而成道果，如我今日如來坐吉祥樹下而成佛道。」
^cb790c19爾時，世尊便說此偈：
^gatha「初一成佛道，波羅利樹下，
^gatha式坐分陀利，毘舍坐波羅。
^gatha拘孫坐尸利，拘那跋羅下，
^gatha迦葉拘留樹，吉祥我成道。
^gatha七佛天中天，照明於世間，
^gatha因緣坐諸樹，各成其道果。
^cb790c27「毘婆尸如來弟子有十六萬八千之眾，
式詰如來弟子之眾有十六萬，毘舍羅婆如來弟子之眾十萬，
拘屢孫如來弟子之眾有八萬人，拘那含牟尼如來弟子之眾有七萬人，
迦葉如來弟子之眾有六萬眾，如我今日弟子之眾有千二百五十人，
皆是阿羅漢，諸漏永盡，無復諸縛。」
^cb791a4爾時，世尊便說此偈：
^gatha「百千六萬八，毘婆尸弟子，
^gatha百千及六萬，式詰弟子眾。
^gatha百千比丘眾，毘舍婆弟子，
^gatha拘孫八萬眾，拘那含七萬。
^gatha迦葉六萬眾，皆是阿羅漢，
^gatha我今釋迦文，千二百五十。
^gatha皆是真人行，布現於法教，
^gatha遺法餘弟子，其數不可計。
^cb791a13「毘婆尸如來侍者，名曰大導師；式詰如來侍者，
名曰善覺；毘舍羅婆如來侍者，名曰勝眾；
拘屢孫如來侍者，名曰吉祥；拘那含牟尼如來侍者，
名曰毘羅先；迦葉如來侍者，名曰導師；
我今侍者，名曰阿難。」
^cb791a17爾時，世尊便說此偈：
^gatha「大道及善覺，勝眾與吉祥，
^gatha毘羅先導師，阿難第七侍。
^gatha此人供養聖，無有不得時，
^gatha諷誦又受持，不失其義理。
^cb791a23「毘婆尸如來壽八萬四千歲，式詰如來壽七萬歲，
毘舍羅婆如來壽六萬歲，拘屢孫如來壽五萬歲，
拘那含如來壽四萬歲，迦葉如來壽二萬歲，
如我今日壽極減少，極壽不過百歲。」
^cb791a27爾時，世尊便說斯偈：
^gatha「初佛八萬四，次佛七萬歲，
^gatha毘舍婆六萬，拘留壽五萬、
^gatha一萬二萬年，是拘那含壽，
^gatha迦葉壽二萬，唯我壽百年。
^cb791b3「如是，諸比丘！如來觀知諸佛姓名號字，
皆悉分明，種類出處靡不貫練，持戒、智慧、
禪定、解脫皆悉了知。」
^cb791b5爾時，阿難白世尊言：「如來亦說，過去恒沙諸佛取滅度者，
如來亦知；當來恒沙諸佛方當來者，如來亦知。
如來何故不記爾許佛所造？
今但說七佛本末。」
^cb791b8佛告阿難：「皆有因緣本末故，如來說七佛之本末；
過去恒沙諸佛，亦說七佛本末；將來彌勒出現世時，
亦當記七佛之本末；若師子應如來出時，
亦當記七佛之本末；若承柔順佛出世時，
亦當記七佛之本末；若光焰佛出現世時，
亦當記七佛之名號；若無垢佛出現世時，
亦當記迦葉之本末；若寶光佛出現世時，亦當記釋迦文之本末。」
^cb791b16爾時，世尊便說此偈：
^gatha「師子柔順光，無垢及寶光，
^gatha彌勒之次第，皆當成佛道。
^gatha彌勒記式佛，師子記毘舍，
^gatha柔順記拘孫，光焰記牟尼，
^gatha無垢記迦葉，皆說曩所緣，
^gatha寶光成三佛，亦當記我號。
^gatha過去諸三佛，及以將來者，
^gatha皆當記七佛，曩所之本末。
^cb791b26「由此因緣故，如來記七佛名號耳。」
爾時，阿難白世尊言：「此經名何等？
當云何奉行？」
^cb791b27佛告阿難：「此經名曰記佛名號，當念奉行。」
^cb791b28爾時，阿難及諸比丘聞佛所說，歡喜奉行。
^n5【五】
^cb791c1聞如是：
一時，佛在羅閱城迦蘭陀竹園所。
^cb791c2是時，師子長者往至舍利弗所，頭面禮足，在一面坐。
爾時，師子長者白舍利弗言：「唯願尊者當受我請？」
^cb791c4是時，舍利弗默然受請。
是時，長者見尊者默然受請，便從坐起，
禮足而退，復至大目乾連、離越、大迦葉、
阿那律、迦旃延、滿願子、優婆離、須菩提、
羅云、均頭沙彌，如此上首者請五百人。
是時，師子長者即還，辦具種種極妙飲食，
敷好座具，又白：「時到，諸真人羅漢靡所不監，
今食具已辦，唯願屈顧，臨覆下舍。」
^cb791c11爾時，諸大聲聞各著三衣，持鉢入城至長者家。
時，長者見諸最尊坐已定，手自斟酌，行種種飲食。
見諸聖眾食已訖，行清淨水。
人施一白㲲，前受呪願。
^cb791c15是時，尊者舍利弗與長者說極妙之法，便從坐起而去。
還詣靜室。
^cb791c16爾時，羅云至世尊所，頭面禮足，在一面坐。
爾時，世尊問曰：「汝今為從何來？」
^cb791c18羅云報云：「師子長者今日來見請。」
^cb791c19佛告之曰：「云何，羅云！
飲食為妙？為不妙？
為細耶？為麁耶？」
^cb791c20羅云報曰：「飲食極妙，又且豐多。
今此白㲲，從彼得之。」
^cb791c22佛告羅云：「眾僧斯有幾人？
上坐是誰？」
^cb791c23羅云白佛言：「和上舍利弗最為上首，及諸神德弟子有五百人。」
^cb791c24佛告羅云。「云何，羅云！
彼長者獲福為多乎？」
^cb791c25羅云白佛言：「唯然，世尊！
彼長者得福之報不可稱計。
施一羅漢其福難限，何況大神妙天人所敬奉？
今五百人均是真人，其福有何可量？」
^cb791c28佛告羅云，「今施五百羅漢之功德，若從眾中僧次，
請一沙門，請已，供養；計此眾中差人之福，
及與五百羅漢之福，百倍、千倍、巨億萬倍、不可以譬喻為比。
所以然者，眾中所差，其福難限，獲甘露滅盡之處。
羅云當知，猶如有人自誓說曰：『吾要當飲此江河諸水。』
彼人為堪任不乎？」
^cb792a6羅云白佛言：「不也。
世尊！所以然者，此閻浮地極為廣大。
此閻浮地有四大河：一者恒伽，二者新頭，
三者私陀，四者博叉。
一一河者，從有五百。
然此人終不能飲水使盡，但勞其功，事終不成也。」
^cb792a11「彼人復作是說：『我自有方便因緣，可得飲諸水使盡。』
云何有因緣得飲諸水？
爾時，彼人便作是念：『我當飲海水。
所以然者，一切諸流，皆歸投乎海。』
云何，羅云！彼人能得飲諸水乎？」
^cb792a15羅云白佛言：「如此方便，可得飲水使盡。
所以然者，一切諸流皆歸乎海，由此因緣故，彼人得飲水盡。」
^cb792a17佛告之曰：「如是。羅云！
一切私施猶如彼流，或獲福，或不獲福，眾僧者如彼大海。
所以然者，流河決水以入于海，便滅本名，但有大海之名耳。
羅云！此亦如是，今此十人皆從眾中出，非眾不成。
云何為十？所謂向須陀洹、得須陀洹、向斯陀含、
得斯陀含、向阿那含、得阿那含、向阿羅漢、
得阿羅漢、辟支佛、佛，是謂十人皆由眾中，非獨自立。
羅云！當以此方便，知其眾中差者，其福不可限量。
是故，羅云！善男子、善女人欲求其福不可稱計，當供養聖眾。
羅云當知，猶如有人以酥投水，凝，不得廣普，
若以油投水，則遍滿其上。
是故，羅云，當念供養聖眾比丘僧。
如是，羅云！當作是學。」
^cb792b2爾時，師子長者聞如來歎說施眾之福，不歎說餘福。
爾時，長者以餘時，往至世尊所，頭面禮足，在一面坐。
爾時，師子長者白世尊言：「適聞如來而歎說施眾之福，
不歎別請人之福，自今已後常當供養聖眾。」
^cb792b7佛告之曰：「我不作爾說：『當供養聖眾，不供養餘人。』
今施畜生猶獲其福，何況餘人？
但我所說者福有多少。
所以然者，如來聖眾可敬、可貴，是世間無上福田。
今此眾中有四向、四得及聲聞乘、辟支佛乘、佛乘。
其有善男子、善女人欲得三乘之道者，當從眾中求之。
所以然者，三乘之道皆出乎眾。
長者！我觀此因緣義，故而說此語耳。
亦不教人應施聖眾，不應施餘人。」
^cb792b16爾時，長者白世尊言：「如是，如尊教勅，自今已後。
若作福業，盡當供養聖眾，不選擇人施。」
^cb792b18爾時，世尊與彼長者說微妙之法，令發歡悅之心。
長者聞法已，即從座起，頭面禮足，便退而去。
^cb792b20爾時，師子長者意欲施立福業。
^cb792b22爾時，諸天來告之曰：「此是向須陀洹之人，
此是得須陀洹，施此得福多，施此得福少。」
^cb792b23爾時，天人即歎頌曰：
^gatha「如來歎擇施，與此諸德士，
^gatha施此獲福多，如良田生苗。」
^cb792b27爾時，師子長者默然不對。
爾時，天人復語長者：「此是持戒人，此是犯戒人；
此向須陀洹人，此是得須陀洹人；此向斯陀含人，
此是得斯陀含人；此向阿那含，此得阿那含；
此向阿羅漢，此得阿羅漢；此是聲聞乘，
此是辟支佛乘，此是佛乘；施此得福少，施此得福多。」
^cb792c4爾時，師子長者默然不對。
何以故爾？但憶如來教誡，不選擇而施。
^cb792c5爾時，師子長者復以餘時，至世尊所，頭面禮足，
在一面坐：「我自憶念請聖眾飯之，有天來告我言：
『此是持戒，此是犯戒；此人向須陀洹，此人得須陀洹，乃至三乘皆悉分別。』
又說此偈：
^gatha「『如來歎擇施，與此諸德士，
^gatha施此獲福多，如良田生苗。』
^cb792c12「時我復作是念：『如來教誡不可違戾，豈當生心選擇施乎？
終無是非之心、高下之意也。』
時我復作是念：『我當盡施一切眾生之類，
汝自持戒受福無窮，若使犯戒自受其殃。
但愍眾生，非食不濟命。』」
^cb792c16佛告長者：「善哉！善哉！
長者！行過弘誓，菩薩所施心恒平等。
長者當知，若菩薩惠施之日，諸天來告之：
『族姓子當知，此是持戒人，此是犯戒人，
施此得福多，施此得福少。』
爾時，菩薩終無此心：『此應施，此不應施。』
然菩薩執意而無是非，亦不言此持戒，亦不言此犯戒。
是故，長者！當念平等惠施，長夜之中獲福無量。」
^cb792c24是時，師子長者憶如來教誡，熟視世尊，
意不移動，即於座上，得法眼淨。
是時，師子長者即從座起，頭面禮足，便退而去。
^cb792c26爾時，長者去未久，佛告諸比丘曰：「此師子長者憶平等施故，
又視如來從頭至足，即於座上得法眼淨。」
爾時，世尊告諸比丘：「我優婆塞中第一弟子平等施者，所謂師子長者是。」
^cb793a2爾時，諸比丘聞佛所說，歡喜奉行。
^n6【六】
^cb793a3聞如是：
一時，佛在羅閱城迦蘭陀竹園所，與大比丘眾五百人俱。
^cb793a4爾時，尊者舍利弗在耆闍崛山中屏猥之處，補納故衣。
爾時，有十千梵迦夷天從梵天沒，來至舍利弗所，
頭面禮足，各圍遶侍焉，又以此偈而歎頌曰：
^gatha「歸命人中上，歸命人中尊，
^gatha我等今不得，為依何等禪？」
^cb793a11是時，十千梵迦夷天說此語已，舍利弗默然可之。
爾時，諸天以見舍利弗默然可已，即禮足退去。
諸天去未遠，舍利弗即入金剛三昧。
^cb793a14是時有二鬼，一名伽羅，二名優婆伽羅。
毘沙門天王使遣至毘留勒天王所，欲論人、天之事。
是時，二鬼從彼虛空而過，遙見舍利弗結加趺坐，
繫念在前，意寂然定，伽羅鬼謂彼鬼言：「我今堪任以拳打此沙門頭。」
^cb793a19優波伽羅鬼語第二鬼曰：「汝勿興此意打沙門頭。
所以然者，此沙門極有神德，有大威力，
此尊名舍利弗，世尊弟子中聰明高才無復過是，智慧弟子中最為第一。
備於長夜，受苦無量。」
^cb793a23是時，彼鬼再三曰：「我能堪任打此沙門頭。」
^cb793a24優波伽羅鬼報曰：「汝今不隨我語者，汝便住此，吾欲捨汝去此。」
^cb793a25惡鬼曰：「汝畏此沙門乎？」
^cb793a26優波伽羅鬼曰：「我實畏之，設汝以手打此沙門者，
此地當分為二分，正爾，當暴風疾雨，地亦振動，
諸天驚動，地已振動，四天王亦當驚怖，
四天王已知於我等，不安其所。」
^cb793b1是時惡鬼曰：「我今堪任辱此沙門。」
善鬼聞已，便捨而去。
^cb793b2時，彼惡鬼即以手打舍利弗頭。
是時，天地大動，四面有暴風疾雨，尋時來至，
地即分為二分，此惡鬼即以全身墮地獄中。
爾時，尊者舍利弗即從三昧起，整衣服，
下耆闍崛山，往詣竹園至世尊所，頭面禮足，在一面坐。
^cb793b7爾時，佛告舍利弗曰：「汝今身體無有疾病乎？」
^cb793b8舍利弗言：「體素無患，唯苦頭痛。」
^cb793b9世尊告曰：「伽羅鬼以手打汝頭。
若當彼鬼以手打須彌山者，即時須彌山便為二分。
所以然者，彼鬼有大力故。
今此鬼受其罪報故，全身入阿鼻地獄中。」
^cb793b13爾時，世尊告諸比丘：「甚奇！
甚特！金剛三昧力乃至於斯。
由此三昧力故無所傷害，正使須彌山打其頭者，終不能動其毫毛。
所以然者，比丘聽之。
於此賢劫中有佛，名拘屢孫如來、至真、等正覺。
彼佛有二大聲聞，一名等壽，二名大智。
比丘等壽，神足第一；比丘大智，智慧第一，
如我今日舍利弗智慧第一，目乾連神足第一。
爾時，等壽、大智二比丘，俱得金剛三昧。
當於一時，等壽比丘在閑靜之處，入金剛三昧。
時，諸牧牛人、牧羊人、取薪草人，見此比丘坐禪，
各各自相謂言：『此沙門今日以取無常。』
是時，牧牛人及取薪人集諸草木，𧂐比丘身上，
以火燒已，而捨之去。
^cb793b26「是時，等壽比丘即從三昧起，正衣服，便退而去。
是時，比丘即以其日，著衣持鉢，入村乞食。
時，諸取薪草人見此比丘村中乞食，各各自相謂言：
『此比丘昨日以取命終，我等以火焚燒，
今日復還活，今當立字，字曰還活。』
若有比丘得金剛三昧者，火所不燒，刀斫不入，
水所不漂，不為他所中傷。
如是，比丘！金剛三昧威德如是。
今舍利弗得此三昧，舍利弗比丘多遊二處：
空三昧、金剛三昧。
是故，諸比丘！當求方便，行金剛三昧。
如是，比丘！當作是學。」
^cb793c9爾時，世尊告諸比丘：「我當教汝，如舍利弗比丘，
比丘智慧、大智、分別廣智、無邊智、捷疾之智、
普遊智、利智、甚深智、斷智，少欲知足、閑靜勇猛、
念不分散、戒成就、三昧成就、智慧、解脫見慧成就、
柔和無爭、去惡辯了、忍諸言語、歎說離惡、
常念去離、愍念生萠、然熾正法、與人說法無有厭足。」
^cb793c15爾時，世尊便說此偈：
^gatha「十千諸天人，盡是梵迦夷，
^gatha自歸舍利弗，於靈鷲山頂：
^gatha『歸命人中上，歸命人中尊，
^gatha我今不能知，為依何等禪？』
^gatha如是弟子花，莊嚴佛道樹，
^gatha如天晝度園，快樂無有比。」
^cb793c23「弟子華者，即是舍利弗比丘是。
所以然者，此人則能莊嚴佛樹。
道樹者，即如來是也；如來能覆蓋一切眾生。
是故，比丘！當念勤加勇猛精進，如舍利弗比丘。
如是，比丘！當作是學。」
^cb793c27爾時，諸比丘聞佛所說，歡喜奉行。


^pb1^folio#agmu45增壹阿含經卷第四十五
^lb^au〔東晉罽賓三藏瞿曇僧伽提婆譯〕
^lb^ck49【放牛品】放牛品第四十九第四分別誦
^n1【一】
^cb794a7聞如是：
一時，佛在舍衛國祇樹給孤獨園。
^cb794a8爾時，世尊告諸比丘：「若放牛兒成就十一法，
牛群終不長益，亦復不能將護其牛。
云何為十一？於是，放牛人亦不別其色，
不解其相，應摩刷而不摩刷，不覆護瘡痍，
不隨時放烟，不知良田茂草處，不知安隱之處，
亦復不知渡牛處所，不知時宜，若𤛗𤛗^mc04843牛時不留遺餘盡取𤛗之，
是時諸大牛可任用者不隨時將護。
是謂，比丘！若牧牛人成就此十一法，終不能長養其牛，將護其身。
^cb794a17「今此眾中比丘亦復如是，終不能有所長益。
云何為十一？於是，比丘不別其色，不曉其相，
應摩刷而不摩刷，不覆護瘡痍，不隨時放煙，
不知良田茂草處，不知渡處，亦復不知安隱之處，
不知時宜，食不知留遺餘，諸長老比丘亦不敬待。
^cb794a23「云何比丘不知色？
於是，比丘有四大及四大所造色，皆悉不知。
如是比丘不別其色。
^cb794a25「云何比丘不別其相？
於是，比丘不知行愚，亦不知行智，如實而不知。
如是比丘不別其相。
^cb794a27「云何比丘應摩刷而不摩刷？
於是，比丘若眼見色便起色想，有諸亂念，
又且不守護眼根，以不善攝念，造眾殃舋，
不守護眼根；如是，比丘若耳聞聲，鼻嗅香，
舌知味，身知細滑，意知法，起諸亂想，亦不守護意根，不改其行。
如是比丘應摩刷而不摩刷。
^cb794b4「云何比丘不覆護瘡？
於是，比丘起欲想而不捨離，亦不除去其念；
若起瞋想、殺害想，起諸惡不善想，終不捨之。
如是比丘不覆護瘡。
^cb794b8「云何比丘不隨時起煙？
於是，比丘所諷誦法，不隨時向人說。
如是比丘不隨時放煙。
^cb794b10「云何比丘不知良田茂草？
於是，比丘不知四意止，如實而不知。
如是比丘不知良田茂草處。
^cb794b12「云何比丘不知渡處？
於是，比丘不別賢聖八品道，如是比丘不知渡處。
^cb794b14「云何比丘不知所愛？
於是，比丘於十二部，契經、祇夜、授決、偈、
因緣、本末、方等、譬喻、生經、說、廣普、未曾有法。
如是比丘不知所愛。
^cb794b17「云何比丘不知時宜？
於是，比丘便往輕賤家、博戲家。
如是比丘不知時宜。
^cb794b18「云何比丘不留遺餘？
於是，比丘有信梵志、優婆塞往而請之，然諸比丘貪著飲食不知止足。
如是比丘不留遺餘。
^cb794b21「云何比丘不敬長老諸高德比丘？
於是，比丘不起恭敬之心向諸有德人，如是比丘多有所犯。
是謂比丘不敬長老。
若有比丘成就十一法，終不能於此法中多所饒益。
^cb794b25「若復牧牛人成就十一法者，能擁護其牛，
終不失時，有所饒益。
云何為十一？於是，牧牛人知其色，別其相，
應摩刷而摩刷，覆護瘡痍，隨時而起煙，
知良田茂草處，知渡要處，愛其牛，分別時宜，
亦知性行，若𤛗𤛗^mc04843牛時知留遺餘，亦復知隨時將護可任用者。
如是牧牛人將護牛。
如是，比丘！若牧牛人成就此十一法，不失時節者，終不可沮壞。
^cb794c4「如是，比丘若成就十一法者，於此現法中多所饒益。
云何十一法？於是，比丘知色，知相，知摩刷，
知覆護瘡，知起煙，知良田茂草處，知所愛，
知擇道行，知渡處，知食止足，知敬奉長老比丘，隨時禮拜。
^cb794c9「云何比丘而知色？
於是，比丘知四大色，亦知四大所造色。
是謂比丘知色。
^cb794c11「云何比丘知相？於是，比丘知愚相，知智相，如實而知之。
如是比丘知相。
^cb794c12「云何比丘知摩刷？
於是，比丘若欲想起，念知捨離，亦不殷勤，
永無欲想；若恚想、害想，及諸惡不善想起，
念知捨離，亦不殷勤，永無恚想。
如是比丘為知摩刷。
^cb794c16「云何比丘知覆護瘡？
於是，比丘若眼見色不起色想，亦不染著而淨眼根，
除去愁憂惡不善法，心不貪樂，於中而護眼根；
如是，比丘若耳聞聲，鼻嗅香，舌知味，身知細滑，
意知法，不起識想，亦不染著而淨意根。
如是比丘知覆護瘡。
^cb794c22「云何比丘知起煙？
於是，比丘所從聞法廣與人說。
如是比丘為知起煙。
^cb794c23「云何比丘知良田茂草處？
於是，比丘賢聖八品道如實知之。
是謂比丘知良田茂草處。
^cb794c25「云何比丘知所愛？
於是，比丘若聞如來所說法寶，心便愛樂。
如是比丘為知所愛。
^cb794c27「云何比丘擇道行？
於是，比丘於十二部經擇而行之，所謂契經、
祇夜、授決、偈、因緣、本末、方等、譬喻、生經、
說、廣普、未曾有法。
如是比丘知擇道行。
^cb795a2「云何比丘知渡處？
於是，比丘知四意止。
是謂比丘知渡處。
^cb795a3「云何比丘知食止足？
於是，比丘有信梵志、優婆塞來請者，不貪飲食，能自止足。
如是比丘為知止足。
^cb795a5「云何比丘隨時恭奉長老比丘？
於是，比丘恒以身、口、意善行，向諸長老比丘。
如是比丘隨時恭奉長老比丘。
如是。若成就十一法者，於現法中多所饒益。」
^cb795a9爾時，世尊便說此偈：
^gatha「牧牛不放逸，其主獲其福，
^gatha六牛六年中，展轉六十牛。
^gatha比丘戒成就，於禪得自在，
^gatha六根而寂然，六年成六通。
^cb795a14「如是。比丘！若有人能離此惡法，成後十一法者，於現法中多所饒益。
如是，比丘！當作是學。」
^cb795a16爾時，諸比丘聞佛所說，歡喜奉行。
^n2【二】
^cb795a17聞如是：
一時，佛在舍衛國祇樹給孤獨園。
^cb795a18爾時，世尊告諸比丘：「若比丘成就十一法者，必能有所成長。
云何為十一？於是，比丘！
戒成就，三昧成就，智慧成就，解脫成就，
解脫見慧成就，諸根寂靜，飲食知止足，
恒修行共法，亦知其方便，分別其義，不著利養。
如是，比丘！若成就此十一法者，堪任長養。
所以然者，一切諸行正有十一法。」
^cb795a24爾時，阿難白世尊言：「何以故，正有十一法無有出者。
云何為十一？」
^cb795a26「所謂阿練若：乞食，一處坐，一時食，正中食，
不擇家食，守三衣，坐樹下，露坐閑靜之處，
著補納衣，若在塚間。
是謂，比丘！有人成就此十一法，便能有所至。
我今復重告汝，若有人十一年中學此法，
即於現身成阿那含，轉身便成阿羅漢。
諸比丘！且捨十一年，若九、八、七、六、五、四、
三、二、一年學此法者，便成二果：若阿那含、若阿羅漢。
且捨十二月，若能一月之中修行其法，
彼比丘必成二果：若阿那含、若阿羅漢。
所以然者，十二因緣皆出十一法中。
所謂生、老、病、死、愁、憂、苦、惱。
^cb795b8「我今教諸比丘，當如迦葉比丘之比，設有人行謙苦之法，此行難及。
所以然者，迦葉比丘成就此十一法。
當知過去多薩阿竭成等正覺，亦成就此十一苦法。
今迦葉比丘，皆愍念一切眾生，若供養過去諸聲聞，
後身方當乃得受報，設供養迦葉者，現身便受其報；
設我不成無上等正覺，後當由迦葉成等正覺。
由此因緣故，迦葉比丘勝過去諸聲聞，
其能如迦葉比丘者，此則上行。
如是，比丘！當作是學。」
^cb795b18爾時，諸比丘聞佛所說，歡喜奉行。
^n3【三】
^cb795b20聞如是：
一時，佛在舍衛國祇樹給孤獨園。
^cb795b21爾時，佛與無數眾生，前後圍遶而為說法。
爾時，舍利弗將眾多比丘而經行。
大目乾連及大迦葉、阿那律、離越、迦旃延、
滿願子，優波離、須菩提、羅云、阿難比丘，各各將眾多比丘自相娛樂。
提婆達兜亦復將眾多比丘而自經行。
^cb795b26爾時，世尊見諸神足弟子，各將其眾而自經行。
爾時，世尊告諸比丘：「人根情性各各相似，
善者與善共并，惡者與惡共并，猶如乳與乳相應，
酥與酥相應，糞除屎溺各自相應。
此亦如是，眾生根源所行法則各自相應，
善者與善相應，惡者與惡相應。
汝等頗見舍利弗比丘將諸比丘經行乎？」
^cb795c4諸比丘白佛言：「唯然，見之。」
佛告比丘：「如此諸人皆智慧之士。」
^cb795c5又告比丘：「汝等頗見目連比丘將諸比丘經行乎？」
^cb795c6諸比丘白佛言：「唯然，見之。」
^cb795c7佛告之曰：「此諸比丘皆是神足之士。」
^cb795c8又問：「汝等見迦葉將諸比丘而經行乎？」
^cb795c9諸比丘對曰：「唯然，見之。」
佛告之曰：「此諸上士皆是十一頭陀行法之人也。」
^cb795c11又問：「汝等見阿那律比丘不乎？」
諸比丘對曰：「唯然，見之。」
^cb795c12佛告之曰：「此諸賢士皆天眼第一。」
^cb795c13又問：「頗見離越比丘不乎？」
諸比丘對曰：「唯然，見之。」
^cb795c14佛告比丘：「此諸人皆是入定之士。」
^cb795c15又問：「汝等頗見迦旃延比丘不乎？」
^cb795c16諸比丘對曰：「唯然，見之。」
佛告之曰：「此諸上士皆是分別義理之人。」
^cb795c17又問：「汝等頗見滿願子比丘不乎？」
^cb795c18諸比丘對曰：「唯然，見之。」
^cb795c19佛告比丘：「此諸賢士皆是說法之人。」
又問：「汝等頗見優波離將諸比丘而經行乎？」
^cb795c20諸比丘對曰：「唯然，見之。」
^cb795c21佛告之曰：「此諸人皆是持禁律之人。」
^cb795c22又問：「汝等頗見須菩提比丘不乎？」
^cb795c23諸比丘對曰：「唯然，見之。」
佛告之曰：「此諸上人皆是解空第一。」
^cb795c24又問：「汝等頗見羅云比丘不乎？」
^cb795c25諸比丘白佛言：「唯然，見之。」
^cb795c26佛告之曰：「此諸賢士皆是戒具足士。」
又問：「汝等頗見阿難比丘不乎？」
^cb795c27諸比丘白佛言：「唯然，見之。」
^cb795c28佛告比丘：「此諸賢士皆是多聞第一，所受不忘。」
^cb795c29又問：「汝等頗見提婆達兜比丘將諸人而經行乎？」
^cb796a1諸比丘對曰：「唯然，見之。」
^cb796a2佛告之曰：「此諸人為惡之首，無有善本。」
^cb796a3爾時，世尊便說斯頌：
^gatha「莫與惡知識，與愚共從事，
^gatha當與善知識，智者而交通。
^gatha若人本無惡，親近於惡人，
^gatha後必成惡因，惡名遍天下。」
^cb796a8爾時，提婆達兜弟子三十餘人，聞世尊說此偈已，
便捨提婆達兜來至佛所，頭面禮足，求改重罪，
又白世尊：「我等愚惑不識真偽，捨善知識，
近惡知識，唯願世尊當見原恕，後更不犯。」
^cb796a12佛告比丘：「聽汝悔過，改往修來，勿復更犯。」
爾時，提婆達兜弟子承世尊教誡，在閑靜之處，
思惟妙義，剋己行法，所以族姓子，剃除鬚髮，
出家學道者，欲修無上梵行。
爾時，諸比丘皆得阿羅漢。
^cb796a16「比丘當知，眾生根源皆自相類，惡者與惡相從，
善者與善相從，過去將來眾生根源，亦復如是，
以類相從，猶如以淨與淨相應，不淨者與不淨相應。
是故，比丘！當學與淨相應；淨，去離不淨。
如是，比丘！當作是學。」
^cb796a21爾時，諸比丘聞佛所說，歡喜奉行。
^n4【四】
^cb796a23聞如是：
一時，佛在拘留沙法行城中，與大比丘眾五百人俱。
^cb796a24爾時，象舍利弗還捨法服，習白衣行。
爾時，阿難著衣持鉢，入城乞食，漸漸至象舍利弗家。
爾時，象舍利弗𠗦兩女人肩上，阿難遙見已，便懷愁憂不歡之想。
象舍利弗見阿難已，極懷慚愧，獨處而坐。
^cb796a29爾時，阿難乞食周訖，還出城至世尊所，
頭面禮足，在一面坐。
爾時，阿難白佛言：「向入城乞食，漸漸至象舍利弗家，
見扶兩婦人肩上，當見之時，甚懷愁憂。」
^cb796b3世尊告曰：「汝見已，為生何意？」
^cb796b4阿難白佛言：「我念象舍利弗精進多聞，
性行柔和，長與諸梵行之人說法無厭足。
云何如今還捨法服，習白衣行？
時我見已，甚懷愁憂，然此象舍利弗有大神力，威德無量。
自念我昔曾見與釋提桓因共論。
云何今日習欲為惡？」
^cb796b9世尊告曰：「如是。阿難！
如汝所言，但非阿羅漢。
夫阿羅漢者，終不還捨法服，習白衣行。
但今，阿難！勿懷愁悒，象舍利弗却後七日，
當來至此間，盡有漏成無漏行。
然此象舍利弗，宿行所牽，故致此耳。
今行具滿，當盡有漏。」
^cb796b14爾時，象舍利弗却後七日，至世尊所，頭面禮足，在一面坐。
須臾，退坐白佛言：「唯然，世尊！
聽在末行，修沙門行。」
爾時，象舍利弗比丘即得作沙門，尋於坐上得阿羅漢。
^cb796b18爾時，象舍利弗著衣持鉢，入城乞食。
時，有梵志便生斯念：「此諸釋種子，無處不有，
無處不遍，又遏絕我等所行呪術。
吾今當向城中人民說此沙門瑕𠎝。」
爾時，此梵志語城中人民曰：「汝等諸人頗見象舍利弗乎？
昔日自稱言是阿羅漢，中還捨法服，習白衣行，
與五欲相娛樂；今復更作沙門，家家乞食，
佯現貞廉，觀諸婦人，興欲情想，還至園中，
思惟女色不去心首，亦如乏驢，不任負駄，寂然臥住。
此釋種子亦復如是，佯現乞食，觀諸女色，思惟挍計。」
^cb796b29爾時，象舍利弗聞此梵志有惡聲響，便生此念：
「此人極為愚癡，興嫉妬心；見他得利養，
起慳嫉心；若己得利養，便懷歡喜，至白衣家主行誹謗。
吾今當制令不為惡，無令此人受罪無量。」
^cb796c5爾時，象舍利弗飛在空中，告梵志曰：
^gatha「無眼無巧便，興意謗梵行，
^gatha自造無益事，久受地獄苦。」
^cb796c8爾時，象舍利弗說此偈已，便自退還，還歸所在。
^cb796c9是時，城中人民聞梵志誹謗，又聞象舍利弗說偈，
各生斯念：「若當如梵志語者，然後現神足難及；
又我等見還捨法服，習白衣行。」
是時，眾多人民各各相將至象舍利弗所，
頭禮足下，在一面坐。
爾時，眾多人民問象舍利弗曰：「頗有阿羅漢還捨法服，習白衣行？」
^cb796c15象舍利弗報曰：「無有阿羅漢還捨法服，習白衣行。」
^cb796c16是時，諸人民白象舍利弗言：「阿羅漢頗由本緣而犯戒乎？」
^cb796c17象舍利弗報言：「以得阿羅漢，終不犯戒。」
^cb796c18諸人民復白言：「在學地之人，由本緣故而犯戒乎？」
^cb796c19象舍利弗報言：「有。
若住學地之人，由本緣故而犯禁戒。」
^cb796c21時，諸人民復言：「尊者先以是阿羅漢，復捨法服，
習白衣行，於五欲自相娛樂；今復出家學道，
本先有神足，今何故乃爾？」
^cb796c24爾時，象舍利弗便說此偈：
^gatha「遊於世俗禪，至竟不解脫，
^gatha不得滅盡跡，復習於五欲。
^gatha無薪火不燃，無根枝不生，
^gatha石女無有胎，羅漢不受漏。」
^cb796c29爾時，諸人民復問象舍利弗曰：「尊先非羅漢乎？」`)