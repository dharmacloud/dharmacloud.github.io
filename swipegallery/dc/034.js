jsonp(34,{"name":"dc","start":92961},`是時，彼龍復為金翅鳥所食，身壞命終，生地獄中。
是時，諸龍女追慕情切，實不可言。」
^cb673a11爾時，世尊便說此偈：
^gatha「彼天採華時，心意亂不寧，
^gatha猶水飄村落，悉沒不得濟。
^gatha是時玉女眾，圍遶而啼哭，
^gatha顏貌極端正，愛華而命終。
^gatha人中亦啼哭，失我窮腸子，
^gatha尋復取命終，無常之所壞。
^gatha龍女隨後追，諸龍皆共集，
^gatha七頭極勇猛，金翅之所害。
^gatha諸天亦愁憂，人中亦復爾，
^gatha龍女亦愁憂，地獄受苦痛。
^gatha四諦之妙法，如實而不知，
^gatha有生亦有死，不脫長流海。
^gatha是故當起想，修諸清淨法，
^gatha必當離苦惱，更不受有患。
^cb673a26「是故，諸比丘！常當修行無常想，廣布無常想，
便斷色愛、無色愛，亦斷憍慢，無明永盡無餘。
如是，諸比丘！當作是學。」
^cb673a28爾時，諸比丘聞佛所說，歡喜奉行。
^n11【一一】
^cb673b1聞如是：
一時，佛在舍衛國祇樹給孤獨園。
^cb673b2爾時，目連弟子、阿難弟子二人共談：「我等二人同聲經唄，誰者為勝？」
^cb673b3是時，眾多比丘聞此二人各各共論，聞已，
便往至世尊所，頭面禮足，在一面坐。
爾時，眾多比丘白世尊言：「今有二人共論：
『我等二人共誦經唄，何者為妙？』」
^cb673b7爾時，世尊告一比丘：「汝往呼此二比丘使來。」
^cb673b8比丘對曰：「如是。世尊！」
比丘從佛受教。即往至彼二人所，語彼二人曰：「世尊喚卿。」
^cb673b10是時，二人聞比丘語已，即至世尊所，頭面禮足，在一面住。
^cb673b11爾時，世尊告二人曰：「汝等愚人實有此語：
『我等共誦經唄，何者為妙？』」
^cb673b13二人對曰：「如是。世尊！」
世尊告曰：「汝等頗聞我說此法共競諍乎？
如此之法，何異梵志？」
^cb673b15諸比丘對曰：「不聞如來而說此法。」
世尊告曰：「我由來不與諸比丘而說此法，當諍勝負耶？
然我今日所說法，欲有降伏，有所教化。
若有比丘受法之時，當念思惟四緣之法，
意與契經、阿毘曇、律共相應不？
設共相應者，當念奉行。」
^cb673b20爾時，世尊便說此偈：
^gatha「多誦無益事，此法非為妙，
^gatha猶算牛頭數，非此沙門要。
^gatha若少多誦習，於法而行法，
^gatha此法極為上，可謂沙門法。
^gatha雖誦千章，不義何益？
　不如一句，
^gatha聞可得道。　雖誦千言，不義何益？
^gatha不如一義，聞可得道。
　千千為敵，
^gatha一夫勝之，未若自勝，已忍者上。
^cb673c1「是故，諸比丘！自今以後，未復諍訟有勝負心。
所以然者，念當降伏一切人民。
若復比丘有勝負心，共諍訟心而共競者，
即以法、律治彼。比丘！
以是之故，當自修行。」
^cb673c4是故，二比丘聞佛此語已，即從坐起，禮世尊足，
而求悔過：「自今已後，更不復為，唯願世尊受其悔過。」
^cb673c7世尊告曰：「大法之中快得改過，自知有諍競之心，聽汝悔過。
諸比丘！更莫復爾。
如是，諸比丘！當作是學。」
^cb673c9爾時，諸比丘聞佛所說，歡喜奉行。
^gatha增上、坐、行跡　無常、園觀池
^gatha無漏、無息、禪　四樂、無諍訟
增壹阿含經卷第二十三

^pb1^folio#agmu24增壹阿含經卷第二十四
^lb^au〔東晉罽賓三藏瞿曇僧伽提婆譯〕
^lb^ck32【善聚品】善聚品第三十二
^n1【一】
^cb673c20聞如是：
一時，佛在舍衛國祇樹給孤獨園。
^cb673c21爾時，世尊告諸比丘：「我今當說善聚，汝等善思念之。」
^cb673c22諸比丘對曰：「如是。
世尊！」諸比丘從佛受教。
^cb673c23世尊告曰：「彼云何名為善聚？
所謂五根是也。云何為五？
所謂信根、精進根、念根、定根、慧根。
是謂，比丘！有此五根。
若有比丘修行五根者，便成須陀洹，得不退轉法，
必成至道；轉進其行成斯陀含，而來此世盡其苦際；
轉進其道成阿那含，不復來此世，即復取般涅槃；
轉進其行，有漏盡，成無漏，心解脫、智慧解脫，
自身作證而自遊戲：生死已盡，梵行已立，
所作已辦，更不復受胎，如實知之。
^cb674a3「言善聚者，即五根是也。
所以然者，此最大聚，眾聚中妙。
若不行此法者，則不成須陀洹、斯陀含、
阿那含、阿羅漢、辟支佛，及如來、至真、等正覺也。
若得此五根者，便有四果、三乘之道。
言善聚者，此五根為上。
是故，諸比丘！當求方便，行此五根。
如是，諸比丘！當作是學。」
^cb674a9爾時，諸比丘聞佛所說，歡喜奉行。
^n2【二】
^cb674a11聞如是：
一時，佛在舍衛國祇樹給孤獨園。
^cb674a12爾時，世尊告諸比丘：「我今當說不善之聚，汝等當善思念之。」
^cb674a13諸比丘對曰：「如是。
世尊！」爾時，諸比丘從佛受教。
^cb674a14世尊告曰：「彼云何名為不善聚？
所謂五蓋。云何為五？
貪欲蓋、瞋恚蓋、睡眠蓋、調戲蓋、疑蓋，是謂名為五蓋。
欲知不善聚者，此名為五蓋。
所以然者，比丘當知，若有此五蓋，便有畜生、
餓鬼、地獄之分，諸不善法皆由此起。
是故，諸比丘！當求方便，滅貪欲蓋、瞋恚蓋、
睡眠蓋、調戲蓋、疑蓋。
如是，諸比丘！當作是學。」
^cb674a21爾時，諸比丘聞佛所說，歡喜奉行。
^n3【三】
^cb674a23聞如是：
一時，佛在舍衛國祇樹給孤獨園。
^cb674a24爾時，世尊告諸比丘：「承事禮佛有五事功德。
云何為五？一者端正，二者好聲，三者多財饒寶，
四者生長者家，五者身壞命終，生善處天上。
所以然者，如來無與等也。
如來有信、有戒、有聞、有慧、有善色成就，是故成就五功德。
^cb674a29「復以何因緣禮佛而得端正？
以見佛形像已，發歡喜心，以此因緣而得端正。
復以何因緣得好音聲？
以見如來形像已，三自稱號：南無如來、
至真、等正覺，以此因緣得好音聲。
復以何因緣多財饒寶？
緣彼見如來而作大施，散華、然燈，及餘所施之物，以此因緣獲大財寶。
復以何因緣生長者家？
若見如來形已，心無染著，右膝著地，長跪叉手，
至心禮佛，以此因緣生長者家。
復以何因緣，身壞命終，生善處天上？
諸佛世尊常法，諸有眾生，以五事因緣禮如來者，便生善處天上。
是謂，比丘！有此五因緣禮佛功德。
是故，諸比丘！若有善男子、善女人欲禮佛者，
當求方便，成此五功德。
如是，諸比丘！當作是學。」
^cb674b14爾時，諸比丘聞佛所說，歡喜奉行。
^n4【四】
^cb674b16聞如是：
一時，佛在舍衛國祇樹給孤獨園。
^cb674b17爾時，世尊告諸比丘：「猶如屋舍有兩門相對，
有人在中住，復有人在上住，觀其下出入行來皆悉知見。
我亦如是。以天眼觀眾生之類，生者、終者，
善趣、惡趣，善色、惡色，若好、若醜，隨行所種，皆悉知之。
^cb674b21「若復有眾生，身行善，口行善，意行善，不誹謗賢聖，
行正見法與等見相應，身壞命終，生善處天上，是謂名眾生行善。
若復有眾生，行此善法不造惡行，身壞命終，來生人中。
若復有眾生，身、口、意行惡，造不善行，命終之後，生餓鬼中。
或復有眾生，身、口、意行惡，誹謗賢聖與邪見相應，
命終之後，生畜生中。
或復有眾生，身、口、意行惡，造不善行，誹謗賢聖，
命終之後，生地獄中。
^cb674c1「是時，獄卒將此罪人示閻羅王，並作是說：
『大王當知，此人前世身意行惡，作諸惡行已，生此地獄中。
大王！當觀此人以何罪治？』
是時，閻羅王漸與彼人私問其罪，告彼人曰：
『云何，男子！汝本前世為人身時，不見人有生者得作人身，
處胎之時極為困厄，痛實難處，及其長大，
將養乳哺，沐浴身體耶？』
是時，罪人報曰：『實見，大王！』
閻羅王曰：『云何，男子！
汝自不知生法之要行耶？
身、口、意法修諸善趣。』
罪人報曰：『如是，大王！
如大王教。但為愚惑，不別善行。』
閻羅王曰：『如卿所說，其事不異，亦復知卿不作身、
口、意行，但為今日，當究汝放逸罪行。
非父母為，亦非國王、大臣之所為也，本自作罪，今自受報。』
^cb674c15「是時，閻羅王先問其罪，却勅治之。
次復，第二天使問彼人曰：『汝本為人時，
不見老人形體極劣，行步苦竭，衣裳垢坌，
進止戰掉顫𩑣戰𣏞，氣息呻吟，無復少壯之心。』
是時，罪人報曰：『如是，大王！
我已見之。』閻羅王報曰：『汝當自知：「我今亦有此形老之法，
為老所厭，當修其善行。」』
罪人報曰：『如是，大王！
爾時，實不信之。』閻羅王報曰：『我實知之，
汝不作身、口、意行，今當治汝罪，使後不犯。
汝所作惡，非父母為，亦非國王、大臣、人民所造，
汝今自造其罪，當自受報。』
^cb674c26「是時，閻羅王以此第二天使約勅已，復以第三天使告彼人曰：
『汝前身作人時，不見有病人乎？
臥在屎尿之上，不能自起居。』
罪人報曰：『如是。大王！
我實見之。』閻羅王曰：『云何，男子！
汝不自知：「我亦當有此病，不免此患？」』
罪人報曰：『實爾，大王！
我實不見之。』閻羅王曰：『我亦知之，愚惑不解，
我今當處汝罪，使後不犯此之罪行。
非父、非母為，亦非國王、大臣之所造作。』
^cb675a5「是時，閻羅王以此教勅已，復以第四天使告彼人曰：
『云何，男子，身如枯木，風去火歇而無情想，五親圍遶而號哭？』
罪人報曰：『如是。大王！
我已見之。』閻羅王曰：『汝何故不作是念：「我亦當不免此死。」』
罪人報曰：『實爾，大王！
我實不覺。』閻羅王曰：『我亦信汝不覺此法，今當治汝使後不犯。
此不善之罪，非父、非母為，亦非國王、大臣、
人民所造，汝本自作，今自受罪。』
^cb675a14「是時，閻羅王復以第五天使告彼人曰：
『汝本為人時，不見有賊穿𤗇牆破舍，
取他財寶，或以火燒，或道路隱藏。
設當為國王所擒得者，或截手足，或取殺之，
或閉著牢獄，或反縛詣市，或使負沙石，
或取倒懸，或攢箭射，或以融銅而灌其身，
或以火炙，或剝其皮還使食之，或開其腹以草擆之，
或以湯中煮之，或以刀斫輪轢其頭，或以象脚蹈殺，或著標㯹頭乃至於死？』
罪人報曰：『我實見之。』
閻羅王曰：『汝何故私盜他物？
情知有事，何為犯之？』
『如是，大王！我實愚惑。』
閻羅王曰：『我亦信汝所言，今當治汝罪，使後不犯。
此之罪者，非父母為，亦非國王、大臣、人民所為，
自作其罪，還自受報。』
^cb675a28「是時，閻羅王以問罪已，便勅獄卒：『速將此人往著獄中！』
是時，獄卒受王教令，將此罪人往著獄中。
地獄左側極為火然，鐵城、鐵廓，地亦鐵作；
有四城門極為臭處，如似屎尿所見染污，
刀山、劍樹圍遶四面，復以鐵疏籠而覆其上。」
^cb675b4爾時，世尊便說此偈：
^gatha「四壁四城門，廣長實為牢，
^gatha鐵籠之所覆，求出無有期。
^gatha彼時鐵地上，火然極為熾，
^gatha壁方百由旬，洞然一種色。
^gatha中央有四柱，覩之實恐畏，
^gatha及其劍樹上，鐵𠿘烏所止。
^gatha臭處實難居，覩之衣毛竪，
^gatha種種之畏器，隔子有十六。
^cb675b14「比丘當知，是時，獄卒以若干苦痛𭮂打此人。
若彼罪人舉脚著獄中時，血肉斯盡，唯有骨在。
是時，獄卒將此罪人，復以利斧斫其形體，
苦痛難計，求死不得。
要當罪滅之後，爾乃得脫；彼於人間所作罪業，
要使除盡，後乃得出。
^cb675b19「是時，彼獄卒將此罪人，緣刀劍樹，或上或下。
是時，罪人以在樹上，便為此鐵𠿘烏所食，
或啄其頭，取腦食之；或取手脚，打骨取髓。
然罪未畢，若罪畢者，然後乃出。
^cb675b23「是時，獄卒取彼罪人使抱熱銅柱坐。
前世時，喜婬泆故，故致此罪；為罪所追，終不得脫。
是時，獄卒從脚跟拔筋，乃至項中而前挽之；
或使車載，或進、或退不得自在，其中受苦不可稱計。
要當使罪滅，然後乃出。
^cb675b28「是時，獄卒取彼罪人，著火山上驅使上下。
是時，極為爛盡，然後乃出。
是時，罪人由此因緣求死不得，要當使罪除盡，然後乃出。
^cb675c2「是時，獄卒復取罪人，拔其舌擲著背後，
於中受苦不可稱計，求死不得。
是時，獄卒復取罪人著刀山上，或斷其脚，
或斷其頭，或斷其手。
要當使罪滅，然後乃出。
^cb675c6「是時，獄卒復以熱大鐵葉覆罪人身，如生時著衣，
當時苦痛毒為難處，皆由貪欲之故，故致斯罪。
是時，獄卒復使罪人，五種作役，驅令偃臥，
取其鐵釘釘其手足，復以一釘而釘其心，
於中受斯苦痛，實不可言。
要當使罪滅，然後乃出。
^cb675c11「是時，獄卒復取罪人，顛倒其身，舉著鑊中。
時，身至下皆悉爛盡。
若還至上亦復爛盡。
若至四邊亦復爛盡，酸楚毒痛不可稱計，
現亦爛，不現亦爛，猶如大釜而煮小豆，或上或下。
今此罪人亦復如是，現亦爛，不現亦爛，
於中受苦不可稱計，要當受罪畢，然後乃出。
^cb675c18「比丘當知，或復有時彼地獄中，經歷數年，東門乃開。
是時，罪人復往趣門，門自然閉。
是時，彼人皆悉倒地，於中受苦不可具稱。
或時，各各自稱怨債：『我由汝等，不得出門。』」
^cb675c22爾時，世尊便說此偈：
^gatha「愚者常喜悅，亦如光音天，
^gatha智者常懷憂，如似獄中囚。
^cb675c25「是時，大地獄中經歷百千萬歲，北門復開。
是時，罪人復向北門，門便復閉，要當使罪滅，然後乃出。
是時，彼罪人復經數百萬歲，乃復得出，
人中所作罪，要當使畢。
是時，獄卒復取罪人，以鐵斧斫罪人身，
經爾許之罪，使令更之。
要當使罪苦畢盡，然後乃出。
^cb676a2「比丘當知，或復有時彼東門復更一開。
是時，彼眾生復詣東門，門復自閉而不得出；
設復得出，外復有大山，而往趣之，彼入山中，
為兩山所壓猶如壓麻油，於中受苦不可稱計。
要當苦盡，然後乃出。
爾時，彼罪人轉得前進，復值熱灰地獄，
縱廣數千萬由旬，於中受苦不可稱計。
要當畢其罪原，然後乃出。
轉復前進，次有刀刺地獄。
是時，罪人復入此刀刺地獄中，便有大風起，
壞此罪人身體筋骨，於中受苦不可稱計。
要當罪滅，然後乃出。
^cb676a12「次復，有大熱灰地獄。
是時，罪人復入此大熱灰地獄中，形體融爛，受苦無量。
要當使罪滅，然後乃出。
是時，罪人雖得出此熱灰地獄，復值刀劍地獄，縱廣數千萬里。
是時，罪人入此刀劍地獄中，於中受苦不可稱計，
要當使罪滅，然後乃出。
^cb676a18「次復，有沸屎地獄，中有細虫，入骨徹髓食此人，
雖得出此地獄，前值獄卒。
是時，獄卒問罪人曰：『卿等欲何所至？
為從何來？』罪人報曰：『我等不知所從來處，亦復不知當何所至。
但我等今日極為飢困，意欲須食。』
獄卒報曰：『我等當相供給。』
是時，獄卒取罪人仰臥，取大熱鐵丸，使罪人吞之，然罪人受苦不可稱計。
是時，熱鐵丸從口下過，腸胃爛盡，受苦難量。
要當使罪滅，然後乃出。
^cb676a27「然彼罪人不堪受此苦痛，還復入熱屎地獄、
刀劍地獄、大熱灰地獄，還來經爾許地獄。
是時，彼眾生不堪受苦，還迴頭至熱屎地獄中。
是時，獄卒語彼眾生曰：『卿等欲何所至？
為從何來？』罪人報曰：『我等不能自知為從何所來，今復不知當何所至。』
獄卒問曰：『今須何物？』
罪人報曰：『我等極渴，欲須水飲。』
是時，獄卒取罪人仰臥，融銅灌口，使令下過，
於中受罪不可具計，要當使罪滅，然後乃出。
是時，彼人不堪受此苦，還入沸屎地獄、
劍樹地獄、熱灰地獄，還入大地獄中。
^cb676b9「比丘當知，爾時，罪人苦痛，難可稱計，設彼罪人眼見色者，
心不愛樂，設復聞聲、嗅香、知味、身更細滑、
意知法，皆起瞋恚。
所以然者，由本不作善行之報，恒作惡業，故致斯罪。
^cb676b13「是時，閻羅王勅彼罪人曰：『卿等不得善利，
昔在人中受人中福，身、口、意行不與相應，
亦不惠施、仁愛、利人、等利，以是之故，今受此苦。
此之惡行，非父母為，亦非國王、大臣之所為也。
諸有眾生身、口、意清淨，無有沾污，如似光音天；
諸有眾生作諸惡行，如似地獄中。
卿等身、口、意不淨，故致斯罪。』
比丘當知，閻羅王便作是說：『我當何日脫此苦難，於人中生？
已得人身，便得出家，剃除鬚髮，著三法衣，出家學道。』
閻羅王尚作是念，何況汝等今得人身，得作沙門！
是故，諸比丘！常當念行身、口、意行，無令有缺；
當滅五結，修行五根。
如是，諸比丘！當作是學。」
^cb676b26爾時，諸比丘聞佛所說，歡喜奉行。
^n5【五】
^cb676b28聞如是：
一時，佛在舍衛國東苑鹿母園中，與大比丘眾五百人俱。
^cb676b29是時，世尊七月十五日於露野地敷座，
比丘僧前後圍遶，佛告阿難曰：「汝今於露地速擊揵椎。
所以然者，今七月十五日是受歲之日。」
^cb676c3是時，尊者阿難右膝著地，長跪叉手，便說此偈：
^gatha「淨眼無與等，無事而不練，
^gatha智慧無染著，何等名受歲？」
^cb676c7爾時，世尊復以偈報阿難曰：
^gatha「受歲三業淨，身口意所作，
^gatha兩兩比丘對，自陳所作短。
^gatha還自稱名字，今日眾受歲，
^gatha我亦淨意受，唯願原其過。」
^cb676c12爾時，阿難復以偈問其義曰：
^gatha「過去恒沙佛，辟支及聲聞，
^gatha盡是諸佛法？　獨是釋迦文？」
^cb676c15爾時，佛復以偈報阿難曰：
^gatha「恒沙過去佛，弟子清淨心，
^gatha皆是諸佛法，非今釋迦文。
^gatha辟支無此法，無歲無弟子，
^gatha獨逝無伴侶，不與他說法。
^gatha當來佛世尊，恒沙不可計，
^gatha彼亦受此歲，如今瞿曇法。」
^cb676c22是時，尊者阿難聞此語已，歡喜踊躍，不能自勝，
即昇講堂，手執揵椎，並作是說：「我今擊此如來信鼓，
諸有如來弟子眾者，盡當普集。」
^cb676c25爾時，復說此偈：
^gatha「降伏魔力怨，除結無有餘，
^gatha露地擊揵椎，比丘聞當集。
^gatha諸欲聞法人，度流生死海，
^gatha聞此妙響音，盡當運集此。」
^cb677a1爾時，尊者阿難已擊揵椎，至世尊所，頭面禮足，
在一面住，白世尊言：「今正是時，唯願世尊何所勅使。」
^cb677a3是時，世尊告阿難曰：「汝隨次坐，如來自當知時。」
是時，世尊坐于草座告諸比丘：「汝等盡當坐于草座。」
^cb677a5諸比丘對曰：「如是。
世尊！」時，諸比丘各坐草座。
^cb677a6是時，世尊默然觀諸比丘已，便勅諸比丘：「我今欲受歲。
我無過咎於眾人乎？
又不犯身、口、意？」如來說此語已，諸比丘默然不對。
是時，復再三告諸比丘：「我今欲受歲。
然我無過於眾人乎？」
^cb677a11是時，尊者舍利弗即從坐起，長跪叉手，
白世尊言：「諸比丘眾觀察如來，無身、口、意過。
所以然者，世尊今日不度者度，不脫者脫，
不般涅槃者令般涅槃，無救者為作救護，
盲者作眼目，為病者作大醫王，三界獨尊無能及者，
最尊、最上，未起道意者使發道意，眾人未寤尊令寤之，
未聞法者使令聞之，為迷者作徑路，恒以正法；
以此事緣，如來無咎於眾人，亦無身、口、意過。」
^cb677a20是時，舍利弗白世尊言：「我今向如來自陳，然無咎於如來及比丘僧乎？」
^cb677a21世尊告曰：「汝今，舍利弗！
都無身、口、意所作非行。
所以然者，汝今智慧無能及者，種種智慧、
無量智慧、無邊之智、無與等智、疾智、捷智、
甚深之智、平等之智，少欲知足，樂靜之處，
多諸方便，念不錯亂，總持三昧，根原具足：
戒成就、三昧成就、智慧成就、解脫成就、
解脫見慧成就，勇悍能忍，所說無惡，不為非法，
心性庠序，不行卒暴。
猶如轉輪聖王最大太子，當紹王位，轉於法輪。
舍利弗亦如是，轉於無上法輪，諸天、世人及龍、
鬼、魔、若魔天，本所不轉，汝今所說，常如法義，未曾違理。」
^cb677b3是時，舍利弗白佛言：「此五百比丘盡當受歲。
此五百人盡無咎於如來乎？」
^cb677b5世尊告曰：「亦不責此五百比丘身、口、意行。
所以然者，此舍利弗大眾之中極為清淨，
無有瑕穢，今此眾中最小下坐，得須陀洹道，
必當上及不退轉法；以是之故，我不怨責此眾。」
^cb677b9爾時，多耆奢在此眾中即從坐起，前至世尊所，
頭面禮足，白世尊言：「我今堪任欲有所論。」
^cb677b11世尊告曰：「欲有所說，今正是時。」
^cb677b12多耆奢即於佛前歎佛及比丘僧，而說此偈：
^gatha「十五清淨日，五百比丘集，
^gatha諸結縛悉解，無愛更不生。
^gatha轉輪大聖王，群臣所圍遶，
^gatha普遍諸世界，天上及世間。
^gatha大將人中尊，為人作導師，
^gatha弟子樂徒從，三達六通徹。
^gatha皆是真佛子，無有塵垢者，
^gatha能斷欲愛刺，今日自歸命。」
^cb677b22爾時，世尊可多耆奢所說。
是時，多耆奢作是念：「如來今日可我所說。」
歡喜踊躍，不能自勝，即從坐起，禮佛却退，還就本位。
^cb677b24爾時，世尊告諸比丘：「我聲聞中第一造偈弟子，所謂多耆奢比丘是。
所說無疑難，亦是多耆奢比丘是也。」
^cb677b27爾時，諸比丘聞佛所說，歡喜奉行。
^n6【六】
^cb677b28聞如是：
一時，佛在羅閱城迦蘭陀竹園所，與大比丘眾五百人俱。
^cb677b29爾時，三十三天有一天子，身形有五死瑞應。
云何為五？一者華冠自萎，二者衣裳垢坋，
三者腋下流汗，四者不樂本位，五者玉女違叛。
爾時，彼天子愁憂苦惱，搥胸歎息。
時，釋提桓因聞此天子愁憂苦惱，搥胸歎息，
便勅一天子：「此何等音聲，乃徹此間？」
^cb677c6彼天子報言：「天子當知，今有一天子，命將欲終，
有五死瑞應：一者華冠自萎，二者衣裳垢坋，
三者腋下流汗，四者不樂本位，五者玉女違叛。」
^cb677c9爾時，釋提桓因往至彼欲終天子所，語彼天子言：
「汝今何故愁憂苦惱，乃至於斯？」
^cb677c11天子報言：「尊者因提，那得不愁憂苦惱，
命將欲終，有五死怪，華萎，衣裳垢膩，腋下流汗，
不樂本處，玉女違叛，今此七寶宮殿悉當忘失，
及五百玉女亦當星散，我所食甘露者今無氣味。」
^cb677c16是時，釋提桓因語彼天子言：「汝豈不聞如來說偈乎？
^gatha「一切行無常，生者必有死，
^gatha不生則不死，此滅為最樂。
^cb677c20「汝今何故愁憂乃至於斯，一切行無常之物，
欲使有常者，此事不然。」
^cb677c21天子報言：「云何，天帝！
我那得不愁憂，我今天身清淨無瑕穢，
光喻日月，靡所不照；捨此身已，當生羅閱城中猪腹中生，
生恒食屎，死時為刀所割。」
^cb677c25是時，釋提桓因語彼天子言：「汝今可自歸佛、
法、眾，若當爾時，便不墮三惡趣。」
^cb677c27是時，天子報言：「豈當以歸三尊，不墮三惡趣乎？」
^cb677c28釋提桓因曰：「如是，天子！
其有自歸三尊者，終不墮三惡趣也。
如來亦說此偈：
^gatha「『諸有自歸佛，不墮三惡趣，
^gatha盡漏處天人，便當至涅槃。』」
^cb678a3爾時，彼天問釋提桓因：「今如來竟為所在？」
^cb678a4釋提桓因曰：「今如來在摩竭國羅閱城中，
迦蘭陀竹園所，與大比丘眾五百人俱。」
^cb678a5天子報言：「我今無有此力，可得至彼覲省如來。」
^cb678a7釋提桓因報言：「天子當知，右膝著地，長跪叉手，
向下方界，而作是說：『唯願世尊善觀察之，
今在垂窮之地，願矜愍之！
今自歸三尊，如來無所著。』」
^cb678a10是時，彼天子隨釋提桓因言，即便長跪向下方，
自稱姓名，自歸佛、法、眾，盡其形壽為真佛子，非用天子。
如是，至三說此語已，不復處猪胎，乃當更生長者家。
^cb678a14是時，彼天見此緣已，即向釋提桓因而說此偈：
^gatha「善緣非惡緣，為法非為財，
^gatha導引以正道，此者尊所歎。
^gatha蒙尊不墮惡，猪胎甚難因，
^gatha自察生長者，因彼當見佛。」
^cb678a20是時，天子隨時壽長短，生羅閱城中大長者家。
是時，長者婦自知有娠，十月欲滿，生一男兒，
端正無雙，世之希有。
是時，釋提桓因以知此兒向十歲，數數往告：
「汝可憶本所作緣本，自言：『我當因彼見佛。』
今正是時，可見世尊；若不往者，後必有悔。」
^cb678a25是時，尊者舍利弗到時，著衣持鉢，入羅閱城乞食，
漸漸往至彼長者家，在門外靜然而住。
^cb678a27爾時，長者子見舍利弗著衣持鉢，容貌殊特，
見已，便往至舍利弗前，而作是說：「汝今是誰？
為誰弟子？為行何法？」
^cb678b1舍利弗言：「我師出釋種，於中出家學道，
師名如來、至真、等正覺，恒從彼受法。」
^cb678b3是時，小兒即向舍利弗，而說此偈：
^gatha「尊今靜然立，持鉢容貌整，
^gatha今欲求何等？　與誰在此住？」
^cb678b6是時，舍利弗復以偈報曰：
^gatha「我今不求財，非食非服飾，
^gatha故來為汝故，善察聽我語。
^gatha憶汝本所說，天上言誓時，
^gatha人中當見佛，故來相告耳。
^gatha諸佛出興難，說法亦復然，
^gatha人身不可獲，亦如優曇花。
^gatha汝今隨我來，俱覲如來容，
^gatha必當為汝說，至要之善趣。」
^cb678b15是時，長者子聞舍利弗語已，即往至父母所，
頭面禮足，在一面立。
是時，長者子白父母言：「唯願聽許，至世尊所，
承事禮敬，問訊康強。」
^cb678b18父母報曰：「今正是時。」
長者子即集香花及好白㲲，共尊者舍利弗，
相隨往至世尊所，頭面禮足，在一面住。
^cb678b20爾時，舍利弗白世尊言：「此長者子居此羅閱城中，
不識三尊，唯願世尊善與說法，令得度脫。」
^cb678b22是時，長者子遙見世尊威容端正，諸根寂靜，
有三十二相、八十種好，莊嚴其身，亦如須彌山王，
面如日月，視之無厭。
前進禮足，在一面住。
爾時，長者子即以香華散如來上，復以新白㲲奉上如來，
頭面禮足，在一面住。
^cb678b27是時，世尊漸與說法，所謂論者：施論、戒論、
生天之論，欲不淨，漏為是大患，出家為要。
是時，世尊以知小兒心開意解，諸佛世尊常所說法：
苦、習、盡、道，是時世尊盡與彼長者子說。
^cb678c2是時，長者子即於坐上，諸塵垢盡，得法眼淨，無復瑕穢。
是時，長者子即從坐起，頭面禮足，白世尊言：
「唯願世尊聽使出家，得作沙門。」
^cb678c6世尊告曰：「夫為道者，不辭父母，不得作沙門。」
^cb678c7是時，長者子白世尊言：「要當使父母聽許。」
^cb678c8世尊告曰：「今正是時。」
爾時，長者子即從坐起，頭面禮足，便退而去。
還至所在，白父母言：「唯願聽許，得作沙門。」
^cb678c10父母報言：「我等今日唯有一子，然家中生業饒財多寶，
行沙門法，甚為不易。」
^cb678c12長者子報言：「如來出世，億劫乃有，甚不可遇，時時乃出耳。
亦如優曇鉢華時時乃有耳。
如來亦復如是，億劫乃出耳。」
^cb678c15是時，長者子父母各共嘆息而作是言：
「今正是時，隨汝所宜。」
^cb678c16是時，長者子頭面禮足，便辭而去。
往至世尊所，頭面禮足，在一面立。
爾時，彼長者子白世尊言：「父母見聽，唯願世尊聽使作道。」
^cb678c19爾時，世尊告舍利弗：「汝今度此長者子使作沙門。」
^cb678c20舍利弗對曰：「如是。
世尊！」爾時，舍利弗從佛受教。
度作沙彌，日日教誨。
^cb678c22是時，彼沙彌在閑靜處而自剋修，所以族姓子出家學道，
剃除鬚髮，修無上梵行者，欲得離苦。
是時，沙彌即成阿羅漢，往至世尊所，頭面禮足，
白世尊言：「我今已見佛聞法，都無有疑。」
^cb678c26世尊告曰：「汝今云何見佛聞法而無狐疑？」
^cb678c27沙彌白佛言：「色者無常，無常者即是苦，
苦者是無我，無我者即是空，空者非有、
非不有，亦復無我。
如是智者所覺知；痛、想、行、識無常，無常者是苦，
苦者無我，無我者是空，空者非有、非不有，
此智者所覺知，此盛陰無常、苦、空、無我、
非有，多諸苦惱，不可療治，恒臭處，不可久保，
悉觀無有我，今日觀察此法，便為見如來已。」
^cb679a6世尊告曰：「善哉！善哉！
沙彌！即聽汝為大沙門。」
^cb679a7爾時，彼沙彌聞佛所說，歡喜奉行。
^n7【七】
^cb679a8聞如是：
一時，尊者那羅陀在波羅梨國長者竹林中。
^cb679a9爾時，文茶王第一夫人而取命終，王甚愛敬，念未曾去懷。
是時，有一人至王所，而白王言：「大王當知，第一夫人今已命終。」
^cb679a12是時，王聞夫人無常，即懷愁憂，告來人曰：
「汝速輿夫人死屍，著麻油中，使我見之。」
^cb679a14是時，彼人受王教命，即往持夫人身，著麻油中。
^cb679a15爾時，王聞夫人逝喪，極懷愁惱，不食不飲，
復不持法，不理王事。
^cb679a17是時，左右有一人名曰善念，恒與大王執劍，
白大王曰：「大王當知，此國界中有沙門，
名那羅陀，得阿羅漢，有大神足，博識多知，
無事不練，辯才勇慧，語常含笑。
願王當往至彼，聽其說法。
若王聞法，無復愁憂苦惱。」
^cb679a22王報之曰：「善哉！善哉！
善說此語。汝今，善念！
先往語彼沙門。所以然者，夫轉輪聖王欲有所至，
先當遣人，不先遣信而至者，此事不然。」
^cb679a25時，善念報曰：「如大王教。」
即受王教，往至長者竹園中，至那羅陀所，
頭面禮足，在一面立。
^cb679a27爾時，善念白尊者那羅陀言：「尊當知之，
大王夫人今已命終，緣此苦惱，不食不飲，
亦復不治王法、國事，今欲來覲省尊顏，
唯願善與說法，使王無復愁苦。」
^cb679b1那羅陀報言：「欲來者，今正是時。」
^cb679b2是時，善念已聞教令，即頭面禮足，便退而去。
往至王所，而白王言：「已語沙門！
王宜知之。」
^cb679b4是時，即勅善念：「汝速嚴駕寶羽之車，吾今欲往與沙門相見。」
^cb679b6是時，善念即嚴駕寶羽之車，前白王言：
「嚴駕已辦，王知是時。」
^cb679b7是時，王乘寶羽之車，出城詣那羅陀所，步入長者竹園中。
夫人王法，除五威容，捨著一面，至那羅陀所，
頭面禮足，在一面坐。
^cb679b10是時，那羅陀告王曰：「大王當知，夢幻之法起於愁憂，
泡沫之法及以雪揣而起愁憂，亦復不可以華法之想起於愁憂。
所以然者，今有五事最不可得，是如來之所說也。
云何為五？夫物應盡，欲使不盡者，此不可得；
夫物應滅，欲使不滅者，此不可得；夫老之法，
欲使不老者，此不可得；復次，病法，欲使不病者，
此不可得；復次，死法，欲使不死者，此不可得。
是謂，大王！此有五事最不可得，是如來之所說。」
^cb679b20爾時，那羅陀便說此偈：
^gatha「不以愁憂惱，而獲其福祐，
^gatha設有懷愁憂，外境得其便。
^gatha若使有智者，終不思惟是，
^gatha外敵便有愁，而不得其便。
^gatha威儀禮節具，好施無悋心，
^gatha當求此方便，使獲其大利。
^gatha設使不可得，我及彼眾人，
^gatha無愁便無患，行報知如何。
^cb679b29「又大王當知，應失之物便失之，已失便愁、
憂、苦、惱，痛不可言。
我所愛者今日已失，是謂失物便失之，
於中起愁、憂、苦、惱，痛不可言。
是謂，大王！第一愁刺，染著心意，凡夫之人有此法，
不知生、老、病、死之所來處。
^cb679c4「又復聞賢聖弟子所應失物便失之，是時彼人不起愁、
憂、苦、惱，當作是學：我今所失非獨一已，
餘人亦有此法；設我於中起愁憂者，此非其宜，
或能使親族起愁憂，怨家歡喜，食不消化，
即當成病，身體煩熱，由此緣本，便致命終。
爾時，便能除去憂畏之刺，便脫生、老、病、
死，無復災患苦惱之法。
^cb679c11「復次，大王！應滅之物便滅之，已滅便愁、
憂、苦、惱，痛不可言。
我所愛者今日已滅，是謂滅物便滅之，
於中起愁、憂、苦、惱，痛不可言。
是謂，大王！第二愁刺，染著心意。
凡夫之人有此法，不知生、老、病、死之所來處。
^cb679c16「又復聞賢聖弟子所應滅物便滅之，是時彼人不起愁、
憂、苦、惱，當作是學：我今所滅非獨一已，
餘人亦有此法，設我於中起愁憂者，此非其宜。
或能使親族起憂，怨家歡喜，食不消化，
即當成病，身體煩熱，由此緣本，便致命終。
爾時，便能除去憂畏之刺，便脫生、老、病、
死，無復災患苦惱之法。
^cb679c23「復次，大王！應老之物便老，已老便愁、憂、
苦、惱，痛不可言。我所愛者今日已老，是謂老物便老，
於中起憂、愁、苦、惱，痛不可言。
是謂，大王！第三愁憂之刺，染著心意，凡夫之人有此法，
不知生、老、病、死之所來處。
^cb679c28「又復聞賢聖弟子所應老物便老，是時彼人不起愁、
憂、苦、惱，當作是學：我今所老非獨一已，
餘人亦有此法，設我於中起愁者，此非其宜。
或能親族起憂，怨家歡喜，食不消化，即當成病，
身體煩熱，由此緣本，便致命終。
爾時，便能除去憂畏之刺，脫生、老、病、死，無復災患苦惱之法。
^cb680a5「次復，大王！應病之物便病，已病便愁、憂、
苦、惱，痛不可言。我所愛者今日以病，是謂病物便病，
於中起愁、憂、苦、惱，痛不可言。
是謂，大王！第四愁憂之刺，染著心意。
凡夫之人有此法，不知生、老、病、死之所來處。
^cb680a10「又復聞賢聖弟子所應病物便病，是謂彼人不起愁、
憂、苦、惱，當作是學：我今所病非獨一已，
餘人亦有此法，設我於中起愁憂者，此非其宜。
或能使親族起憂，怨家歡喜，食不消化，
即當成病，身體煩熱，由此緣本，便致命終。
爾時，便能除去愁畏之刺，脫生、老、病、死，無復災患苦惱之法。
^cb680a17「復次，大王！應死之物便死，已死是謂死物，
於中起愁、憂、苦、惱，痛不可言。
是謂，大王！第五愁憂之刺，染著心意。
凡夫之人有此法，不知生、老、病、死之所來處。
^cb680a20「又復聞賢聖弟子所應死者便死，是時彼人不起憂愁苦惱，
當作是學：我今死者非獨一已，餘人亦有此法，
我設於中起愁憂者，此非其宜。
或能使親族起憂，怨家歡喜，食不消化，
即當成病，身體煩熱，由此緣本，便致命終。
爾時，便能除去愁畏之刺，脫生、老、病、死，無復災患苦惱之法。」
^cb680a27是時，大王白尊者那羅陀曰：「此名何法？
當云何奉行？」
^cb680a28那羅陀言：「此經名曰除憂之患，當念奉行。」
^cb680a29時王報言：「實如所說，除去愁憂。
所以然者，我聞此法已，所有愁苦今日永除。
若尊者有所教勅者，數至宮中，當相供給，使國土人民長受福無窮。
唯願尊者廣演此法，永存於世，使四部之眾長夜安隱，我今自歸尊者那羅陀。」
^cb680b5那羅陀曰：「大王！莫自歸我，當自歸於佛。」
^cb680b6時王問曰：「今佛在何處？」
^cb680b7那羅陀曰：「大王當知，迦毘羅衛大國，轉輪聖王種出於釋姓，
彼王有子，名曰悉達，出家學道，今自致成佛，
號釋迦文，當自歸彼。」
^cb680b10大王復問：「今在何方？
去此幾所？」
^cb680b11那羅陀曰：「如來已取涅槃。」
大王曰：「如來取滅度何其速疾？
若當在世者，經數千萬由旬，當往覲省。」
^cb680b13是時，即從坐起，長跪叉手，而作是說：「我自歸如來、
法及比丘僧，盡形壽聽為優婆塞，不復殺生。
國事猥多，今欲還宮。」
^cb680b16那羅陀曰：「今正是時。」
是時，王從坐起，禮足遶三匝而去。
^cb680b17爾時，文茶王聞那羅陀所說，歡喜奉行。
^n8【八】
^cb680b19聞如是：
一時，佛在舍衛國祇樹給孤獨園。
^cb680b20爾時，世尊告諸比丘：「疾病之人成就五法，
不得時差，恒在床褥。
云何為五？於時，病人不擇飲食，不隨時而食，
不親近醫藥，多憂喜瞋，不起慈心向瞻病人。
是謂，比丘！疾病之人成就此五法，不得時差。
^cb680b24「若復病人成就五法，便得時差。
云何為五？於是，病人選擇而食，隨時而食，
親近醫藥，不懷愁憂，咸起慈心向瞻病人。
是謂，比丘！病人成就此五法，便得時差。
^cb680b28「如是，比丘！前五法者當念捨離，後五法者當共奉行。
如是，比丘！當作是學。」
^cb680c1爾時，諸比丘聞佛所說，歡喜奉行。
^n9【九】
^cb680c3聞如是：
一時，佛在舍衛國祇樹給孤獨園。
^cb680c4爾時，世尊告諸比丘：「若瞻病人成就五法，
不得時差，恒在床褥。
云何為五？於是，瞻病之人不別良藥；懈怠無勇猛心，
常喜瞋恚，亦好睡眠；但貪食故瞻視病人；
不以法供養故，亦不與病人語談往返。
是謂，比丘！若瞻病之人成就此五法者，不得時差。
^cb680c10「若復，比丘！瞻病之人成就五法，便得時差，不著床褥。
云何為五？於是，瞻病之人分別良醫；亦不懈怠，
先起後臥；恒喜言談，少於睡眠；以法供養，
不貪飲食；堪任與病人說法。
是謂，比丘！瞻病之人成就此五法者，便得時差。
^cb680c15「是故，比丘！若瞻病人時，當捨前五法，就後五法。
如是，諸比丘！當作是學。」
^cb680c16爾時，諸比丘聞佛所說，歡喜奉行。
^n10【一〇】
^cb680c18聞如是：
一時，佛在毘舍離獼猴林中，與大比丘眾五百人俱。
^cb680c19爾時，師子大將便往至世尊所，頭面禮足，在一面坐。
爾時，佛告師子：「云何，師子！
家中恒布施乎？」
^cb680c21師子白佛言：「常於四城門外及都市，隨時布施，
不令有缺，須食給食，衣裳、香華、車馬、坐具，
隨彼所須，皆令給與。」
^cb680c24佛告師子：「善哉！善哉！
乃能惠施，不懷悋想。
施主檀越隨時惠施，有五功德。
云何為五？於是，檀越施主名聞四遠，眾人歎譽：
『某甲村落有檀越施主，恒喜接納沙門、
婆羅門，隨所給與，不令有乏。』
是謂，師子！檀越施主獲此第一之德。
^cb680c29「復次，師子！檀越施主若至沙門、剎利、婆羅門、
長者眾中，不懷慚愧，亦無所畏，猶如師子獸王，在群鹿中亦無畏難。
是謂，師子，檀越施主獲此第二之德。
^cb681a4「復次，師子！檀越施主眾人敬仰，見者歡悅，
如子見父，瞻視無厭。
是謂，師子，檀越施主獲此第三之德。
^cb681a6「復次，師子！檀越施主命終之後，當生二處，
或生天上，或生人中；在天為天所敬，在人為人尊貴。
是謂，師子，檀越施主獲此第四之德。
^cb681a9「復次，師子！檀越施主智慧遠出眾人上，
現身盡漏，不經後世。
是謂，師子！檀越施主獲此第五之德。
夫人惠施有五德，恒隨己身。」
^cb681a12爾時，世尊便說斯偈：
^gatha「心常喜惠施，功德具足成，
^gatha在眾無疑難，亦復無所畏。
^gatha智者當惠施，初無變悔心，
^gatha在三十三天，玉女而圍遶。
^cb681a18「所以爾者，師子當知，檀越施主生二善處，
現身盡漏，至無為處。」
^cb681a19爾時，世尊便說此偈：
^gatha「施為後世糧，要至究竟處，
^gatha善神常將護，亦復致歡喜。
^cb681a22「所以然者，師子當知，布施之時，恒懷歡悅，
身意牢固，諸善功德皆悉具足，得三昧意，
亦不錯亂，如實而知之。
云何如實而知？苦集、苦盡、苦出要如實而知。
是故，師子！當求方便，隨時惠施，若欲得聲聞道、
辟支佛道，皆悉如意。
如是，師子！當作是學。」
^cb681a27爾時，師子聞佛所說，歡喜奉行。
^n11【一一】
^cb681a29聞如是：
一時，佛在舍衛國祇樹給孤獨園。
^cb681b1爾時，世尊告諸比丘：「若檀越施主惠施之日，得五事功德。
云何為五？一者施命，二者施色，三者施安，
四者施力，五者施辯，是謂為五。
復次，檀越施主施命之時，欲得長壽；施色之時，
欲得端正；施安之時，欲得無病；施力之時，
欲令無能勝；施辯之時，欲得無上正真之辯。
比丘當知，檀越施主惠施之日，有此五功德。」
^cb681b8爾時，世尊便說此偈：
^gatha「施命色及安，力辯為第五，
^gatha五功德已備，後受無窮福。
^gatha智者當念施，除去貪欲心，
^gatha今身有名譽，生天亦復然。
^cb681b13「若有善男子、善女人，欲得五功德者，當行此五事。
如是，諸比丘！當作是學。」
^cb681b14爾時，諸比丘聞佛所說，歡喜奉行。
^n12【一二】
^cb681b16聞如是：
一時，佛在舍衛國祇樹給孤獨園。
^cb681b17爾時，世尊告諸比丘：「應時之施有五事。
云何為五？一者施遠來人，二者施遠去人，
三者施病人，四者儉時施，五者若初得新菓蓏、
若穀食，先與持戒精進人，然後自食。
是謂，比丘！應時之施，有此五事。」
^cb681b21爾時，世尊便說此偈：
^gatha「智者應時施，信心不斷絕，
^gatha於此快受樂，生天眾德備。
^gatha隨時念惠施，受福如響應，
^gatha永已無短乏，所生常富貴。
^gatha施為眾行具，得至無上位，
^gatha億施不起想，歡喜遂增益。
^gatha心中生此念，亂意永無餘，
^gatha覺知身安樂，心便得解脫。
^gatha是故有智人，不問男與女，
^gatha當行此五施，無失方便宜。
^cb681c4「是故，諸比丘！若善男子、善女人，欲行此五事者，當念隨時施。
如是，諸比丘！當作是學。」
^cb681c6爾時，諸比丘聞佛所說，歡喜奉行。
^gatha善、不善、禮佛　天使、歲、五瑞
^gatha文茶、親、瞻病　五施、隨時施
增壹阿含經卷第二十四

^pb1^folio#agmu25增壹阿含經卷第二十五
^lb^au〔東晉罽賓三藏瞿曇僧伽提婆譯〕
^lb^ck33【五王品】五王品第三十三
^n1【一】
^cb681c16聞如是：
一時，佛在舍衛國祇樹給孤獨園。
^cb681c17爾時，五大國王波斯匿為首，集在園觀之中，各作此論。
云何為五王？所謂波斯匿王、毘沙王、優填王、
惡生王、優陀延王。
^cb681c19爾時，五王集在一處，各作此論：「諸賢當知，如來說此五欲。
云何為五？若眼見色甚愛敬念，世人所希望；
若耳聞聲、鼻嗅香、舌知味、身知細滑，如來說此五欲。
此五欲中何者最妙？
為眼見色妙耶？為耳聞聲妙耶？
為鼻嗅香妙耶？為舌知味妙耶？
為身知細滑妙耶？
此五事何者為最妙？」
^cb681c26其中或有國王而作是說：「色最為妙。」
或有作是論：「聲最為妙。」
或有作是論：「香最為勝。」
或有作是論：「味最為妙。」
或有作是論：「細滑為最勝。」
是時，言色妙者，優陀延王之所說也。
言聲妙者，優填王之所論也。
言香妙者，惡生王之所論也。
言味妙者，波斯匿王之所論也。
言細滑妙者，毘沙王之所論也。
是時，五王各相謂言：「我等共論此五欲，然復不知何者為妙？」
^cb682a6是時，波斯匿王語四王曰：「今如來近在舍衛國祇樹給孤獨園。
我等盡共至世尊所，問斯義。
若世尊有所教勅，當共奉行。」
^cb682a8是時，諸王聞波斯匿王語已，便共相將至世尊所，
頭面禮足，在一面坐。
是時，波斯匿王以所共論五欲者，具白如來。
^cb682a11爾時，世尊告諸五王曰：「諸王所論各隨時宜。
所以然者，夫人性行深著色者，覩無厭足，
此人於色最妙、最上，無復過者。
爾時，彼人不著聲、香、味、細滑之法，五欲之中色為最妙。
若復有人性行著聲，彼聞聲已，極懷歡喜而無厭足，
此人於聲最妙、最上，五欲之中聲最為妙。
若復有人性行著香，彼聞香已，極懷歡喜而無厭足，
此人於香最妙、最上，五欲之中香最為妙。
若復有人性行著味，彼知味已，極懷歡喜而無厭足，
此人於味最妙、最上，五欲之中味最為妙。
若復有人性行著細滑，彼得細滑已，極懷歡喜而無厭足，
此人於細滑最上、最妙，五欲之中細滑最為妙。
^cb682a24「若復彼人心以著色，爾時彼人不著聲、
香、味、細滑之法；若復彼人性行著聲，爾時彼人不著色、
香、味、細滑之法；若復彼人性行著香，爾時彼人不著色、
聲、味、細滑之法；若復彼人性行著味，爾時彼人不著色、
聲、香、細滑之法；若復彼人性行著細滑，
爾時彼人不著色、聲、香、味之法。」
^cb682b2是時，世尊便說此偈：
^gatha「欲意熾盛時，所欲必可克，
^gatha得已倍歡喜，所願無有疑。
^gatha彼以得此欲，貪欲意不解，
^gatha以此為歡喜，緣之最為妙。
^gatha若復聽聲時，所欲必可克，
^gatha聞已倍歡喜，所願無有疑。
^gatha彼以得此聲，貪之意不解，
^gatha以此為歡喜，從之最為妙。
^gatha若復嗅香時，所欲必可克，
^gatha嗅已倍歡喜，所欲無有疑。
^gatha彼以得此香，貪之意不解，
^gatha以此為歡喜，從之最為妙。
^gatha若復得味時，所欲必可克，
^gatha得已倍歡喜，所欲無有疑。
^gatha彼以得此味，貪之意不解，
^gatha以此為歡喜，從之最為妙。
^gatha若得細滑時，所欲必可克，
^gatha得已倍歡喜，所欲無疑難。
^gatha彼以得細滑，貪之意不解，
^gatha以此為歡喜，從之最為妙。
^cb682b23「是故，大王！若言色妙者，當平等論之。
所以然者，於色有氣味。
若色無味者，眾生終不染著，以其有味故，五欲之中色為最妙。
然色有過失。若當色無過失，眾生則無厭患，
以其有過失故，眾生厭患之。
然色有出要。若當色無出要者，此眾生類不得出生死之海；
以其出要故，眾生得至無畏涅槃城中。
五欲之中色為最妙。
^cb682c1「然復，大王！若言聲妙者，當平等論之。
所以然者，於聲有氣味故。
若聲無味者，眾生終不染著；以其有味故，五欲之中聲為最妙。
然聲有過失。若當聲無過失，眾生則無厭患；
以其有過失故，眾生厭患之。
然聲有出要。若當聲無出要者，此眾生類不得出生死之海；
以其出要故，眾生得至無畏涅槃城中。
五欲之中聲為最妙。
^cb682c9「大王當知，若言香妙者，當平等論之。
所以然者，於香有氣味故。
若香無氣味者，眾生之類終不染著；以其有味故，五欲之中香為最妙。
然香有過失。若香無過失者，眾生則不厭患；
以其有過失故，眾生厭患之。
然香有出要。若當香無出要者，此眾生類不得出生死之海；
以其出要故，眾生得至無畏涅槃城中。
五欲之中香為最妙。
^cb682c17「然復，大王！若言味妙者，當平等論之。
所以然者，於味有氣味故。
若味無氣味者，眾生之類終不染著；以其有氣味故，五欲之中味為最妙。
然味有過失。若當味無過失者，眾生則不厭患；
以其有過失故，眾生厭患之。
然味有出要。若當味無出要者，此眾生類不得出生死之海；
以其出要故，眾生得至無畏涅槃城中。
味為最妙。
^cb682c24「然復，大王當知，言細滑妙者，當平等論之。
所以然者，於細滑無氣味者，眾生終不染著，
以其有味故，五欲之中細滑為最妙。
然細滑有過失。若細滑無過失者，眾生之類則不厭患之；
以其有過失故，眾生厭患之。
然細滑有出要。若當細滑無出要者，此眾生類不得出生死之海；
以其出要故，眾生得至無畏涅槃城中。
五欲之中細滑為最妙。
是故，大王！所樂之處，心即染著。
如是，大王！當作是知。」
^cb683a5爾時，五王聞佛所說，歡喜奉行。
^n2【二】
^cb683a6聞如是：
一時，佛在舍衛國祇樹給孤獨園。
^cb683a7爾時，舍衛城中有月光長者，饒財多寶，
象馬七珍皆悉備具，金、銀、珍寶不可稱計。
然月光長者無有兒息。
爾時，長者以無兒故，求禱天神，請求日、
月、天神、地神、鬼子母、四天王、二十八大神鬼王、
釋及梵天、山神、樹神、五道之神、樹木、藥草，
靡處不周，皆悉歸命，見賜一男兒。
^cb683a13爾時，月光長者婦經數日中便自懷妊，
即語長者：「我自覺有娠。」
長者聞已，歡喜踊躍，不能自勝，即與夫人敷好床座，
食好甘食，著好衣裳。
^cb683a17是時，夫人經八、九月，便生男兒，顏色端正，
世之希有，如桃華色。
是時，此兒兩手執無價摩尼珠，即時，便說此偈：
^gatha「此家頗有財，寶物及穀食，
^gatha我今欲惠施，使貧無有乏。
^gatha若此無物者，財寶及穀食，
^gatha今有無價珠，常用惠施人。」
^cb683a24是時，父母及家中人聞此語已，各各馳走：「云何乃生此鬼魅種？」
唯有父母哀愍兒故，不東西馳走。
即時，母向兒說此偈：
^gatha「為天乾沓和，鬼魅及羅剎，
^gatha是誰姓字何，我今欲知之。」
^cb683a29是時，小兒復以偈報母曰：
^gatha「非天乾沓和，非鬼魅羅剎，
^gatha我今父母生，是人不足疑。」
^cb683b3是時，夫人聞此語已，歡喜踊躍，不能自勝，
以此因緣，盡向月光長者說是語。
^cb683b4時，長者便作是念：「此將是何緣？
我今當以此事向尼犍子說。」
即抱此兒詣尼犍子所，頭面禮足，在一面坐。
是時，月光長者以此因緣具向尼犍子說。
時，尼犍子聞此語已，告長者：「此兒薄福之人，
無益於身；當取殺之。
若不殺者，門戶衰耗，皆當死盡。」
^cb683b10是時，月光長者作是思惟：「我前後來無有兒息，
由此因緣，請求天地，無處不遍，乃經歷爾許年歲，
方生此兒，我今不堪取此兒殺。
當更問餘沙門、婆羅門，令斷我疑。」
^cb683b14爾時，如來成佛未久，眾人稱號名大沙門，
是時，月光長者便作是念：「我可以因緣，具向大沙門說之。」
是時，長者即從座起，抱此兒往詣世尊所。
中道復作是念：「今有長老梵志，年過耆艾，
聰明黠慧，眾人所敬待，彼尚不知、不見，況此沙門瞿曇！
年少學道未久，豈能知此事乎？
將恐不解吾疑。我今宜可中道還家。」
^cb683b21是時，有天神昔與長者知舊，知長者心中所念，
在虛空中而告之曰：「長者當知，小可前進，
必當獲利，得大果報，亦當至甘露之處。
如來出世甚為難遇，如來降甘露雨。
時時乃有。又復，長者！
有四事最小不可輕。
云何為四？國王雖小最不可輕；火雖小亦不可輕；
龍雖小復不可輕；學道之人雖復年幼亦不可輕。
是謂，長者！有此四事最不可輕。」
^cb683c1是時，天神便說此偈：
^gatha「國王雖復小，斬害由其法，
^gatha小火雖未熾，焚燒山草木。
^gatha神龍雖現小，降雨隨時宜，
^gatha學者年幼稚，度人無有量。」
^cb683c6爾時，月光長者心開意解，歡喜踊躍，不能自勝，
即前進至世尊所，頭面禮足，在一面坐。
以此因緣，具白世尊。
^cb683c8爾時，世尊告長者曰：「今此小兒極有大福，
此小兒若當大者，當將五百徒眾來至我所，
而出家學道得阿羅漢，我聲聞中福德第一，無能及者。」
^cb683c11是時，長者聞此語已，歡喜踊躍，不能自勝，
白世尊言：「如世尊教，非如尼揵子語。」
是時，月光長者重白世尊：「唯願受請及比丘僧并愍此小兒。」
爾時，世尊默然受請。
^cb683c15時，長者以見默然受請，即從座起，頭面禮足，便退而去。
還至家中，供辦種種甘饌飲食，敷好坐具，
清旦自白：「時到，唯願降神。」
^cb683c18是時，世尊以知時到，將諸比丘前後圍遶，
入舍衛城，至長者家，即就于座。
是時，長者見佛、比丘僧坐已定，即辦種種飲食，
自手斟酌，歡喜不亂，以見食竟，除去鉢器，
行清淨水，更取小座，如來前坐，欲得聞佛所說妙法。
是時，月光長者白世尊言：「我今持居家田業盡與此兒，唯願世尊當與立名。」
^cb683c25世尊告曰：「此兒生時，人皆馳走東西，云是尸婆羅鬼，今即立字尸婆羅。」
^cb683c27爾時，世尊漸與長者及長者婦而說妙論，
所謂論者：施論、戒論、生天之論，欲不淨想，
漏為大患，出要為妙。
爾時，世尊以見長者及長者婦，心開意解，
無復狐疑，諸佛世尊常所說法：苦、習、盡、
道，是時世尊盡與長者說之，令發歡喜之心。
長者夫婦即於座上，諸塵垢盡，得法眼淨，猶如新白^mc02517易染為色。
是時，長者夫婦亦復如是，即於座上得法眼淨，
彼以見法，分別諸法，以度猶豫，無復狐疑，
得無所畏，解如來深奧之法，即受五戒。
^cb684a8爾時，世尊便說此偈：
^gatha「祠祀火為上，諸論頌為首，
^gatha王為人中尊，海為眾流源，
^gatha月為星中明，日為眾明最。
^gatha八方及上下，所生萬品物，
^gatha欲求其福者，三佛最為尊。」
^cb684a14爾時，世尊說此偈已，即從座起而去。
是時，長者求五百童子，使侍衛尸婆羅。
是時，尸婆羅年向二十，往至父母所，白父母言：「唯願二尊許使出家學道。」
^cb684a17爾時，二親即便聽許。
所以然者，世尊先以記之，當將五百童子至世尊所，求作沙門。
是時，尸婆羅及五百人禮父母足，便退而去。
至世尊所，頭面禮足，在一面立。
爾時，尸婆羅白世尊言：「唯願聽許，得在道次。」
^cb684a22是時，世尊即便聽許使作沙門。
未經幾日，便成阿羅漢，六通清徹，具八解脫。
是時，五百童子前白佛言：「唯願世尊聽作沙門。」
世尊默然可之，出家未經幾日，便成羅漢。
^cb684a26爾時，尊者尸婆羅還在舍衛國本邦之處，
眾人敬仰，得四事供養：衣被、飲食、床褥臥具、病瘦醫藥。
是時，尊者尸婆羅便作是念：「我今在此本邦之中，
極為煩閙，今可在人間遊化。」
是時，尊者尸婆羅到時，著衣持鉢，入舍衛城乞食；
乞食已，還詣所止，收攝坐具，著衣持鉢，
出祇桓精舍，將五百比丘，前後圍遶，在人間遊化；
所至到處，無不供養者，皆供給衣被、飲食、
床褥臥具、病瘦醫藥。
復有諸天告諸村落：「今有尊者尸婆羅，
得阿羅漢福德第一，將五百比丘，在人間遊化。
諸賢可往供養，今不為者，後悔無益。」
^cb684b9是時，尊者尸婆羅便作是念：「今甚厭患此供養，
當何處避之，令人不知吾處？」
是時，即入深山之中。
諸天復在村落間，各各告曰：「今尊者尸婆羅在此山中，
可往供養；今不為者，後悔無益。」
是時，人民聞天語已，即負飲食，往詣尊者尸婆羅所：
「唯願尊住，為我等故。」
^cb684b15是時，尸婆羅漸漸人中遊化，來至羅閱城迦蘭陀竹園所，
與大比丘五百人俱，亦得供養衣被、飲食、
床褥臥具、病瘦醫藥。
時，尸婆羅復作是念：「我今向在何處夏坐，令人不知吾處？」
復重作念：「當在耆闍山東，廣普山西，於中夏坐。」
即將五百比丘，在彼山中而受夏坐。
^cb684b21是時，釋提桓因知尸婆羅心中所念，即於山中化作浮圖，
園果樹木皆悉備具，周匝有浴池，化作五百高臺，
復化作五百床座，復化作五百小床座，
復化作五百繩床，以天甘露而食之。
是時，尊者尸婆羅便作是念：「我今已夏坐訖，
不見如來甚久，今可往親覲世尊。」
即將五百比丘，往舍衛城，爾時盛熱，比丘眾皆悉汗出，污染身體。
^cb684b29是時，尊者尸婆羅作是念：「今日比丘眾身體極熱，
得少許雲在上及細雨者，甚是佳事，值小浴池及得少漿。」
以生此念，即空中有大雲，及作細雨，亦有浴池。
有四非人負好甘漿：「毘沙門王所遣，唯願尊者受此甘漿，及施比丘僧。」
爾時，受此漿已，與比丘僧使飲之。
^cb684c6爾時，尸婆羅復作是念：「我今可在此間止宿。」
是時，釋提桓因知尸婆羅心中所念，即於道側，
化作五百房舍，床臥備具。
是時，諸天奉上飲食，尸婆羅食訖，即從坐起而去。
^cb684c10爾時，尊者尸婆羅叔父在舍衛城內住，
饒財多寶，無所短乏。
然復慳貪，不肯布施，不信佛、法、眾，不造功德。
是時，諸親族語此人曰：「長者！
用此財貨為？然復不作後世遺糧。」
^cb684c14爾時，彼長者聞此語已，一日之中以百千兩金布施與外道梵志，
不向三尊。
^cb684c16是時，尊者尸婆羅聞叔父以百千兩金施與外道異學，不布施與三尊。
是時，尊者尸婆羅往詣祇洹精舍，至世尊所，
頭面禮足，在一面坐。
爾時，世尊與尸婆羅說微妙之法。
是時，尊者尸婆羅從如來聞法已，即從坐起，
禮世尊足，右繞三匝，便退而去。
^cb684c22是時，尊者尸婆羅即其日，著衣持鉢，入舍衛城乞食，漸漸往詣叔父家。
到已，在門外默然立。
是時，長者見尊者尸婆羅在門外乞食，
即語之曰：「汝昨日何故不來？
我昨日以百千兩金惠施，我可以一張㲲，持用施卿。」
^cb684c27尸婆羅對曰：「我今不用㲲為，今日來者，故乞食耳。」
^cb684c28長者對曰：「我昨日以用百千兩金惠施，更不能復惠施。」
^cb684c29是時，尊者尸婆羅欲得度長者故，便飛在空中，
身出水火，坐臥經行，隨意所造。
是時，長者見此變化已，便作是說：「可還來下就坐，今當相施。」
^cb685a4是時，尊者尸婆羅即捨神足，尋來就坐。
是時，彼長者以弊惡飲食極為麁醜，與尊者尸婆羅使食之。
是時，尊者尸婆羅生長豪家，飲食自恣，
但以彼長者故，而受此食，便取食之。
是時，尊者尸婆羅食訖，還詣所在。
^cb685a9即其夜，虛空神天來語長者曰：
^gatha「善施極大施，乃與尸婆羅，
^gatha無欲以解脫，愛斷以無疑。」
^cb685a12夜半、清旦二時說此偈：
^gatha「善施極大施，乃與尸婆羅，
^gatha無欲以解脫，愛斷以無疑。」
^cb685a15是時，長者聞天人語，便作是念：「我昨日以百千兩金施與外道，
乃無此應；我今日以弊惡食施與尸婆羅，乃致此應。
何時當曉？自當以百千兩金施尸婆羅。」
是時，長者即其日檢校家中，有直百千兩金者，即持詣尸婆羅所。
到已，頭面禮足，在一面住。
爾時，長者以百千兩金，奉上尸婆羅，並作是語：「唯願受此百千兩金。」
^cb685a22是時，尊者尸婆羅報曰：「當使長者受福無窮，
長壽自然；然復如來不許比丘受百千兩金。」
^cb685a24是時，長者便往至世尊所。
到已，頭面禮足，在一面坐。
爾時，彼長者白世尊言：「唯願世尊使尸婆羅比丘受此百千兩金，
使我蒙其福。」
^cb685a27爾時，世尊告一比丘：「汝往至尸婆羅比丘所，云吾喚卿。」
^cb685a28比丘對曰：「如是。世尊！」
是時，彼比丘從佛受教，即往至彼尸婆羅所，以如來語而告之。
^cb685b1是時，尊者尸婆羅承彼比丘語，即往至世尊所，
頭面禮足，在一面坐。
爾時，世尊告尸婆羅曰：「汝今可受此長者百千兩金，
使蒙其福，此是宿緣之業，可受其報。」
^cb685b5尸婆羅對曰：「如是。
世尊！」
^cb685b6是時，尊者尸婆羅即時而說達嚫：
^gatha「施衣及餘物，欲求其福德，
^gatha往至天世人，五樂自娛樂。
^gatha從天至人中，度有無疑難，
^gatha涅槃無為處，諸佛之所樂。
^gatha施惠無難者，蒙此獲福祐，
^gatha當起慈惠心，作福無有懈。」
^cb685b13是時，尊者尸婆羅語長者言：「可持此百千兩金，著我房中。」
爾時，長者承受其教，持此百千兩金，著尊者尸婆羅房中，便退而去。
^cb685b15是時，尸婆羅告諸比丘：「諸有所乏者，來至此而取之。
若復須衣被、飲食、床敷臥具、病瘦醫藥，
皆來取之，勿在餘處而求之也。
展轉相告令知之。」
^cb685b19是時，眾多比丘白世尊言：「此尸婆羅昔作何福，
生長者家，端正無雙，如桃華色？
復作何福，兩手捉珠出母胎中？
復作何福，將五百人，詣如來所，出家學道，值如來世？
復作何福，所至到處，衣食自然無所短乏，餘比丘無能及者？」
^cb685b24爾時，世尊告諸比丘：「過去久遠九十一劫，
有佛號毘婆尸如來、至真、等正覺、明行成為、
善逝、世間解、無上士、道法御、天人師，號佛、世尊！」
出現於世，遊在槃頭國界，與六十萬八千眾俱。
四事供養：衣被、飲食、床敷臥具、病瘦醫藥。
^cb685b29「爾時，有梵志名曰耶若達，住彼土界，饒財多寶，
金銀、珍寶、車𤦲、馬瑙、真珠、琥珀，不可稱計。
是時，耶若達出彼國界，往至毘婆尸如來所。
到已，共相問訊，在一面坐。
是時，毘婆尸如來漸與說法，便發歡喜之心，
是時，耶若達白毘婆尸如來：『唯願當受我請，欲飯佛及比丘僧！』
是時，如來默然受請。
耶若達梵志以見世尊默然受請，即從座起，
遶佛三匝而去，至家中辦種種甘饌飲食。
^cb685c9「是時，耶若達夜半便作是念：『我今已辦種種飲食，
唯乏無酪，明日清旦當往城門中，其有賣酪者，盡當買之。』
是時，耶若達清旦敷好坐具，尋復詣城門中求酪。
^cb685c13「當於爾時，有放牛人持酪，名尸婆羅，欲往祠祀。
是時，耶若達梵志語放牛人曰：『卿酪賣者，吾當與價。』
尸婆羅報曰：『我今欲祠祀。』
婆羅門報曰：『汝今祀天為何所求？
但賣與我，當重顧價。』
放牛人報曰：『梵志！
今用酪為？』梵志報曰：『我今請毘婆尸如來及比丘僧；
然飲食盡辦，唯無有酪。』
是時，尸婆羅問梵志曰：『毘婆尸如來者，為何等相貌？』
梵志報曰：『如來者，無與等，戒具清淨，慧、
定三昧不可及，天上、人中無能及者。』
^cb685c23「是時，耶若達梵志歎說如來之德，尸婆羅聞已心開意解。
是時，尸婆羅語梵志曰：『我今躬持此酪往施如來，復用祀天為？』
是時，耶若達梵志將此放牛人往至家中，
即白：『時到。今正是時，唯尊屈顧！』
^cb685c27「時，如來以知時到，著衣持鉢，將諸比丘，
前後圍遶，至耶若達梵志家，各次第坐。
是時，放牛人見如來容貌世之希有，諸根惔怕，
有三十二相、八十種好，莊嚴其身；亦如日月，
猶如須彌山出眾山上，光明遠照，靡不蒙潤。
見已歡喜，便前進世尊所，而作是說：『設當如來功德如梵志所論者，
使此一瓶酪盡充眾僧！』
爾時，尸婆羅白世尊言：『願受此酪！』
是時，如來即舒鉢受酪，亦復與比丘僧，猶故有酪。
^cb686a7「爾時，放牛人白世尊言：『今故有餘酪。』
時，如來告曰：『汝今更持此酪施佛及比丘眾。』
時，放牛人對曰：『如是。
世尊！』是時，放牛人更重行酪，猶故遺餘酪在。
放牛人復白佛言：『今故有遺餘酪在。』
是時，如來告此人曰：『今可持此酪與比丘尼眾、
優婆塞、優婆夷眾，使得充飽。』
故有遺餘酪在。爾時，佛語放牛人：『汝今持此酪與檀越主人。』
對曰：『如是。』尋復與檀越主人，故有遺餘酪在。
復施與乞人貧匱者，亦有遺餘酪在。
來白佛言：『故有遺餘酪在。』
時佛告曰：『今持此酪，瀉著淨地，若著水中。
所以然者，我不見有人、天及世能消此酪者，唯除如來。』
放牛人即受佛教，持此酪而著水中。
尋時，水中大火炎出，高數十仞。
^cb686a22「是時，放牛人見此變怪已，歎未曾有，還至世尊所，
頭面禮足，叉手而住，復作此誓願：『今持此酪施與四部之眾，
設當有福德者，緣此福祐，莫墮八難之處，
莫生貧匱之家，所生之處，六情完具，面目端正，
亦莫在家，使將來之世亦值如此聖尊。』
^cb686a28「比丘當知，三十一劫復有佛名式詰如來，出現於世。
是時，式詰如來遊化於野馬世界，與大比丘十萬人俱。
是時，式詰如來到時，著衣持鉢，入城乞食。
時，彼城中有大商客，名曰善財，遙見式詰如來諸根寂靜，
容貌端正，有三十二相、八十種好，莊嚴其身，面如日月。
見已，便發歡喜之心，前至世尊所，頭面禮足，在一面坐。
爾時，賈人以好寶珠，散如來上，現其微心，
普作誓願：『持此功德，所生之處，饒財多寶，
無所乏短，無令手中有空缺時，乃至母胞胎中亦使不空。』
^cb686b9「於此劫中復有毘舍羅婆如來、至真、等正覺、
明行成為、善逝、世間解、無上士、道法御、
天人師，號佛、世尊。
爾時，有長者名善覺，饒財多寶，復請毘舍羅婆如來、
至真、等正覺，及比丘僧。
時，彼長者少於使人，是時長者躬自辦種種甘饌飲食，
飯彼如來，作是誓願：『我持功德，所生之處，
常值三尊，無所短乏，恒多使人，令將來之世值如來，如今日也。』
^cb686b17「今此賢劫中有佛名拘屢孫如來、至真、
等正覺，出現於世。
爾時，有長者名多財，復請拘屢孫如來，
七日之中飯佛及比丘僧，供養衣被、飲食、
床敷臥具、病瘦醫藥：『所生之處常饒財多寶，
莫生貧賤之家，使我所生之處恒得四事供養，
為四部之眾、國王、人民所見宗敬，天、龍、
鬼神、人若非人，所見接遇。』
^cb686b24「諸比丘當知，爾時耶若達梵志，豈異人乎？
莫作是觀。所以然者，今月光長者今身是也。
爾時放牛人，名尸婆羅，以酪供養佛者，今比丘尸婆羅是也。
爾時善財賈人，豈異人乎？
莫作是觀，今尸婆羅比丘是也。
爾時善覺長者，豈異人乎？
莫作是觀，今尸婆羅比丘是。
爾時多財長者，豈異人乎？
莫作是觀，今日尸婆羅比丘是也。
^cb686c3「諸比丘當知，尸婆羅比丘作此誓願：『使我所生之處，
恒端正無雙，常在富貴家生，使將來之世值遇世尊，
設為我說者，即得解脫，得出家作沙門。』
緣此功德，今尸婆羅比丘得生富貴家，
端正無雙，今遭值我，即得阿羅漢。
然比丘當知，復以寶珠散如來上，持是功德，
今處母胎，手執雙珠出母胎中，價直閻浮提，當生之日便作是說。
復請拘屢孫如來求多使人，今將五百徒眾至我所，
出家學道，得阿羅漢。
復於七日之中供養拘屢孫如來，求得四事供養，
今日不乏衣被、飲食、床敷臥具、病瘦醫藥。
緣此功德，餘比丘所不及，釋提桓因身來供養給其所須，
又且諸天轉告村落，使四部之眾知有尸婆羅，此其義也。
我弟子中第一福德者，尸婆羅比丘是也。」
^cb686c18爾時，諸比丘聞佛所說，歡喜奉行。
^n3【三】
^cb686c20聞如是：
一時，佛在舍衛國祇樹給孤獨園。
^cb686c21爾時，世尊告諸比丘：「五健丈夫堪任戰鬪出現於世。
云何為五？於是，有人著鎧持仗，入軍戰鬪，
遙見風塵，便懷恐怖，是謂第一戰鬪人也。
^cb686c24「復次，第二戰鬪人，著鎧持仗，欲入軍戰。
若見風塵，不懷恐怖；但見高幢，便懷恐怖，
不堪前鬪，是謂第二人。
^cb686c27「復次，第三戰鬪人，著鎧持仗，欲入軍戰鬪，
彼若見風塵，若見高幢，不懷恐怖；若見弓箭，
便懷恐怖，不堪戰鬪，是謂第三人也。
^cb687a1「復次，第四戰鬪人，著鎧持仗，入軍共鬪，
彼若見風塵，若見高幢，若見箭，不懷恐懼；
但入陣時，便為他所捉，或斷命根，是謂第四戰鬪人也。
^cb687a4「復次，第五戰鬪人，著鎧持仗，欲入陣鬪，
彼若見風塵，若見高幢，若見箭，若為他所捉，
乃至於死，不懷恐怖；能壞他軍境界無外而領人民，是謂第五戰鬪人也。
^cb687a8「如是，比丘！世間有此五種人。
今比丘眾中亦有此五種之人出現於世。
云何為五？或有一比丘遊他村落，彼聞村中有婦人，
端正無雙，面如桃華色。
彼聞已，到時，著衣持鉢，入村乞食，即見此女人顏貌無雙，
便起欲想，除去三衣，還佛禁戒，而作居家，
猶如彼鬪人，小見風塵，以懷恐怖，似此比丘也。
^cb687a15「復次，有比丘聞有女人在村落中住，端正無比，
到時，著衣持鉢，入村乞食，彼若見女人不起欲想；
但與彼女人共相調戲，言語往來；因此調戲，
便捨法服，還為白衣。
如彼第二人，見風塵不怖，但見高幢便懷恐怖，此比丘亦復如是。
^cb687a21「復次，有一比丘聞村落中有女人，容貌端正，
世之希有，如桃華色，到時，著衣持鉢，入村乞食。
若見女人不起欲想，設共女人共調戲，
亦復不起欲意之想；但與彼女人手拳相加，
或相捻挃，於中便起欲想，捨三法衣，還為白衣，習於家業。
如彼第三人入陣時，見風塵、見高幢不恐怖，見弓箭便懷恐怖。
^cb687a28「復次，有一比丘聞村落中有女人，面容端正，
世之希有，到時，著衣持鉢，入村乞食，彼若見女人不起欲想，
設共言語，亦復不起欲想，設彼女人共相捻挃，
便起欲想；然不捨法服，習於家業，如彼第四人入軍，
為他所獲，或喪命根，而不得出。
^cb687b4「復次，有一比丘，依村落而住，彼聞村中有女人，
然比丘到時，著衣持鉢，入村乞食，彼若見女人不起欲想，
設共言笑，亦不起欲想，設復共相捻挃，亦復不起欲想。
是時，比丘觀此身中三十六物惡穢不淨，誰著此者？
由何起欲？此欲為止何所？
為從頭耶？形體出耶？
觀此諸物了無所有。
從頭至足亦復如是，五藏所屬，無有想像，
亦無來處，彼觀緣本，不知所從來處。
彼復作是念：『我觀此欲從因緣生。』
彼比丘觀此已，欲漏心得解脫，有漏心得解脫，
無明漏心得解脫，便得解脫智：生死已盡，
梵行已立，所作已辦，更不復受胎，如實知之。
如彼第五戰鬪之人，不難眾敵而自遊化。
由是故，我今說此人捨於愛欲，入於無畏之處，得至涅槃城。
是謂，比丘！有此五種之人，出現於世。」
^cb687b21爾時，世尊便說此偈：
^gatha「欲我知汝本，意以思想生，
^gatha非我思想生，且汝而不有。
^cb687b24「是故，諸比丘！當觀惡穢婬不淨行，除去色欲。
如是，諸比丘！當作是學。」
^cb687b25爾時，諸比丘聞佛所說，歡喜奉行。
^n4【四】
^cb687b27聞如是：
一時，佛在舍衛國祇樹給孤獨園。
^cb687b28爾時，世尊告諸比丘：「有五戰鬪之人出現於世。
云何為五？或有一人著鎧持仗，入軍戰鬪，
彼見風塵，便懷恐怖，不敢入彼大陣之中，是謂第一之人。
^cb687c2「復次，第二戰鬪之人著鎧持仗，入軍戰鬪，
彼見風塵，不生畏懼；但聞擊鼓之音，便懷恐怖，是謂第二之人。
^cb687c5「復次，第三之人著鎧持仗，入軍戰鬪，彼見風塵，
不生畏懼，設聞鼓角之聲，不起畏懼；彼若見高幢，
便懷恐怖，不堪戰鬪，是謂第三之人。
^cb687c8「復次，第四戰鬪之人著鎧持仗，入軍戰鬪中，
若見風塵，不起畏懼，若聞鼓角之音，復非恐懼，
若見高幢，亦非怖畏；設為他所捉，或斷命根，是謂第四之人。
^cb687c12「復次，第五有人著鎧持仗，入軍共鬪，彼盡能有所壞廣接國界，
是謂第五之人出現於世。
^cb687c14「比丘當知，今比丘亦有五種之人，出現於世間。
云何為五？或有一比丘住村落中，彼聞有女人，
端正無雙，如桃華色。
彼比丘到時，著衣持鉢，入村乞食，不守根門，
不護身、口、意法，彼若見女人便起欲意，
還捨禁戒，習白衣法。
如彼初人聞揚塵之聲，不堪戰鬪，便懷恐怖，我由是故而說此人。
^cb687c21「復次，有比丘住在村落，彼聞村中有女人，
端正無比，面如桃華色，而便捨戒，習白衣法。
如彼第二鬪人，但聞鼓角之聲，不堪戰鬪，此亦如是。
^cb687c24「復次，有比丘住在村落，聞有女人在彼村落。
彼聞已，便起欲意，若見女人不起欲想；
但共女人共相調戲，於中便捨禁戒，習白衣法，
如彼第三人遙見幢已，便懷恐怖，不堪戰鬪。
由是故，今說此人，是謂第三戰鬪之人。
^cb687c29「復次，有比丘住在村落，彼比丘聞村中有女人。
聞已，著衣持鉢，入村乞食，不守護身、口、
意，彼見女人端正無雙，於中便起欲意，
或與女人共相捻挃或手拳相加，便捨禁戒，還為白衣。
如彼第四戰鬪之人，在大軍中為他所捉，
喪失命根，由是之故，今說此人。
^cb688a7「復次，有比丘聞村落中有女人，世之希有。
彼雖聞此不起欲想，彼比丘到時，著衣持鉢，
入村乞食，而守護身、口、意。
彼雖見女人，不起欲想，無有邪念；設共女言語往返，
亦不起欲想，亦無邪念：設共女人共相捻挃，
手拳相加，爾時便起欲想，身、口、意便熾盛。
欲意已熾盛，還詣園中，至長老比丘所，
以此因緣，向長老比丘說之：『諸賢當知，
我今欲意熾盛，不能自禁制，唯願說法，使脫欲之惡露不淨！』
是時，長老比丘告曰：『汝今當觀此欲為從何生？
復從何滅？如來所說，夫去欲者，以不淨觀除之，及修行不淨觀之道。』
^cb688a19「是時，長老比丘便說此偈言：
^gatha「『設知顛倒者，加心而熾盛，
^gatha當去諸熾心，欲意止休息。
^cb688a22「『諸賢知之，欲從想生，以興想念，便生欲意。
或能自害，復害他人，起若干災患之變，
於現法中受其苦患，復於後世受苦無量。
欲意以除，亦不自害，不害他人，於現法報不受其苦。
是故，今當除想念。
以無想念；便無欲心，以無欲心，便無亂想。』
^cb688a27「爾時，彼比丘受如此教勅，即思惟不淨之相。
以思惟不淨之想，爾時有漏心得解脫，
至無為處，如彼第五人著鎧持仗入軍戰鬪，
彼見眾敵無有恐懼，設有來害者心不移動，
能破外寇，居他界中。
由是故，今說此人能破魔眾，去諸亂想，
至無為處，是謂第五人出現於世。
^cb688b5「比丘當知，世間有此五人出現世間。
是故，諸比丘！當念修行欲不淨想。
如是，諸比丘！當作是學。」
^cb688b7爾時，諸比丘聞佛所說，歡喜奉行。
^n5【五】
^cb688b9聞如是：
一時，佛在舍衛國祇樹給孤獨園。
^cb688b10爾時，世尊告諸比丘：「夫掃地之人有五事不得功德。
云何為五？於是，掃地之人不知逆風，不知順風，
復不作聚，復不除糞，然掃地之處復非淨潔。
是謂，比丘！掃地之人，雖有五事，不成大功德。
^cb688b14「復次，比丘！掃地之人成五功德。
云何為五？於是，掃地之人知逆風、順風之理，
亦知作聚，亦能除之，不留遺餘極令淨好。
是謂，比丘！有此五事成大功德。
^cb688b18「是故，諸比丘！當除前五事，修後五法。
如是，諸比丘！當作是學。」
^cb688b19爾時，諸比丘聞佛所說，歡喜奉行。
^n6【六】
^cb688b21聞如是：
一時，佛在舍衛國祇樹給孤獨園。
^cb688b22爾時，世尊告諸比丘：「若有人掃偷婆不得五功德。
云何為五？於是，有人掃偷婆不以水灑地、
不除去瓦石、不平整其地、不端意掃地、不除去穢惡。
是謂，比丘！掃地之人不成五功德。
^cb688b26「比丘當知，掃地之人成五功德。
云何為五？於是，掃偷婆之人以水灑地、
去瓦石、平整其地、端意掃地、除去穢惡。
是謂，比丘！有五事令人得功德。
是故，諸比丘！欲求其功德者，當行此五事。
如是，諸比丘！當作是學。」
^cb688c2爾時，諸比丘聞佛所說，歡喜奉行。
^n7【七】
^cb688c4聞如是：
一時，佛在舍衛國祇樹給孤獨園。
^cb688c5爾時，世尊告諸比丘：「長遊行之人有五艱難。
云何為五？於是，恒遊行人不誦法教；所誦之教而忘失之；
不得定意；以得三昧，復忘失之；聞法不能持。
是謂，比丘！多遊行人有此五難。」
^cb688c9「比丘當知，不多遊行人有五功德。
云何為五？未曾得法而得法；已得不復忘失；
多聞能有所持；能得定意；以得三昧不復失之。
是謂，比丘！不多遊行人有此五功德。
是故，諸比丘！莫多遊行。
如是，諸比丘！當作是學。」
^cb688c14爾時，諸比丘聞佛所說，歡喜奉行。
^n8【八】
^cb688c16聞如是：
一時，佛在舍衛國祇樹給孤獨園。
^cb688c17爾時，世尊告諸比丘：「若有比丘恒一處止，有五非法。
云何為五？於是，比丘一處住者，意著屋舍，
畏恐人奪；或意著財產，復恐人奪；或多集物，
猶如白衣，貪著親親，不欲使人至親親家；恒共白衣而相往來。
是謂，比丘！一處住人有此五非法。
是故，諸比丘！當求方便，勿一處住。
如是，諸比丘！當作是學。」
^cb688c24爾時，諸比丘聞佛所說，歡喜奉行。
^n9【九】
^cb688c25聞如是：
一時，佛在舍衛國祇樹給孤獨園。
^cb688c26爾時，世尊告諸比丘：「不一處住人有五功德。
云何為五？不貪屋，不貪器物，不多集財物，
不著親族，不與白衣共相往來。
是謂，比丘！不住一處人有此五功德。
是故，諸比丘！當求方便，行此五事。
如是，諸比丘！當作是學。」
^cb689a2爾時，諸比丘聞佛所說，歡喜奉行。
^n10【一〇】
^cb689a4聞如是：
一時，佛在摩竭國光明池側，爾時世尊與大比丘眾五百人俱，
在人間遊化。
^cb689a6爾時，世尊遙見大樹為火所燒，見已，如來更詣一樹下。
到已，就樹下坐。爾時，世尊告諸比丘：「云何，比丘！
寧持身投此火中？
為寧與端正女人而共交遊？」
^cb689a9爾時，諸比丘白佛言：「寧與女人共相交遊，不投身入此火中。
所以然者，此火毒熱不可稱計，斷其命根，受苦無量。」
^cb689a12世尊告曰：「我今告汝等，非沙門行，言是沙門，
非梵行人，言是梵行；不聞正法，言我聞法。
無清白法，如是之人，寧投入此火中不與女人共相交遊。
所以然者，彼人寧受此苦痛，不以此罪入地獄中受苦無量。
云何，比丘！寧受人禮拜恭敬？
為寧使人取利劍斷其手足？」
^cb689a18諸比丘對曰：「寧受恭敬禮拜，不使人以劍斷其手足。
所以然者，斷其手足，痛不可稱計。」
^cb689a21世尊告曰：「我今告汝等，非沙門行，言是沙門；
非梵行人，言是梵行；不聞正法，言聞正法。
無清白行，斷善根。
如是之人，寧投身受此利劍，不以無戒受他恭敬。
所以然者，此痛斯須間耳；地獄苦痛不可稱計。
云何，比丘！寧受人衣裳？
為寧以熱鐵鍱用纏裹身？」
^cb689a27諸比丘對曰：「寧以受人衣裳，不受此苦痛。
所以然者，此毒痛不可稱計。」
^cb689a29世尊告曰：「我今重告汝，無戒之人，寧以熱鐵鍱纏裹其身，不受人衣裳。
所以然者，此痛須臾間耳；地獄苦痛不可稱計。
云何，比丘！寧受人信施之食？
為寧以吞熱鐵丸乎？」
^cb689b4諸比丘對曰：「寧受人信施之食，不吞熱鐵丸。
所以然者，此痛不可堪處。」
^cb689b5世尊告曰：「我今語汝，寧吞熱鐵丸，不以無戒受人信施。
所以然者，吞熱鐵丸，痛斯須間，不以無戒受他信施。
云何，比丘！寧受人床敷之具？
為寧臥熱鐵床上？」
^cb689b9諸比丘對曰：「我等，世尊！
寧受人床臥之具，不臥鐵床上。
所以然者，此之毒痛不可稱計。」
^cb689b11世尊告曰：「彼愚癡之人無有戒行，非沙門言是沙門；
無有梵行，言修梵行，寧當臥鐵床上，不以無戒受他信施。
何以故，臥鐵床上，痛斯須間，不以無戒受他信施。
^cb689b15「比丘當知，如我今日觀無戒之人所趣向處，
設彼人間者，形體枯悴，沸血從面孔出，
便取命終，不與女人共相交遊，不受人禮敬之德，
不受人衣被、飯食、床敷臥具、病瘦醫藥，
以其無戒之人，不觀後世、前世之罪，不顧命根受此苦痛，無戒之人當生三惡趣中。
所以然者，以其造惡行之所致也。
^cb689b22「如來今日觀察善行人之所趣向，正使中毒，
為刀所傷，自斷命根。
何以故？欲捨此身受天之福，當生善處，皆由前世受善行報之所致也。
^cb689b25「是故，比丘，當念修行戒身、定身、慧身、解脫身、解脫所見身。
欲使今世獲其果報，得甘露道，正使受人衣被、
飲食、床敷臥具、病瘦醫藥而無過失，又使檀越受福無窮。
如是，諸比丘！當作是學。」
^cb689c1爾時，說此法時，六十比丘漏盡意解，六十比丘還捨法服而作白衣。
^cb689c2爾時，諸比丘聞佛所說，歡喜奉行。
^gatha五王及月光　尸婆、二種鬪
^gatha二掃、二行法　去住有二種
^gatha枯樹最在後
增壹阿含經卷第二十五

^pb1^folio#agmu26增壹阿含經卷第二十六
^lb^au〔東晉罽賓三藏瞿曇僧伽提婆譯〕
^lb^ck34【等見品】等見品第三十四
^n1【一】
^cb689c14聞如是：
一時，尊者舍利弗在舍衛城祇樹給孤獨園，與大比丘眾五百人俱。
^cb689c15爾時，眾多比丘到舍利弗所，共相問訊，在一面坐。
爾時，眾多比丘白舍利弗言：「戒成就比丘當思惟何等法？」
^cb689c18舍利弗報言：「戒成就比丘當思惟五盛陰無常、
為苦、為惱、為多痛畏；亦當思惟苦、空、無我。
云何為五？所謂色陰、痛陰、想陰、行陰、識陰。
爾時，戒成就比丘思惟此五盛陰，便成須陀洹道。」
^cb689c22比丘白舍利弗言：「須陀洹比丘當思惟何等法？」
^cb689c23舍利弗報言：「須陀洹比丘亦當思惟此五盛陰為苦、
為惱、為多痛畏；亦當思惟苦、空、無我。
諸賢當知。若須陀洹比丘思惟此五盛陰時，便成斯陀含果。」
^cb689c27諸比丘問曰：「斯陀含比丘當思惟何等法？」
^cb689c28舍利弗報言：「斯陀含比丘亦當思惟此五盛陰為苦、
為惱、為多痛畏，亦當思惟苦、空、無我。
爾時，斯陀含比丘當思惟此五盛陰時，便成阿那含果。」
^cb690a2諸比丘問曰：「阿那含比丘當思惟何等法？」
^cb690a3舍利弗報言：「阿那含比丘亦當思惟此五盛陰為苦、
為惱、為多痛畏；亦當思惟此五盛陰時，便成阿羅漢。」
^cb690a5諸比丘問曰：「阿羅漢比丘當思惟何等法？」
^cb690a6舍利弗報言：「汝等所問何其過乎？
羅漢比丘所作以過，更不造行，有漏心得解脫，
不向五趣生死之海，更不受有、有所造作。
是故，諸賢！持戒比丘、須陀洹、斯陀含、阿那含，當思惟此五盛陰。
如是，諸比丘！當作是學。」
^cb690a11爾時，諸比丘聞舍利弗所說，歡喜奉行。
^n2【二】
^cb690a13聞如是：
一時，佛在波羅㮈仙人鹿野苑中。
^cb690a14爾時，如來成道未久，世人稱之為大沙門。
爾時，波斯匿王新紹王位。
是時，波斯匿王便作是念：「我今新紹王位，先應取釋家女。
設與我者，乃適我心；若不見與，我今當以力往逼之。」
爾時，波斯匿王即告一臣曰：「往至迦毘羅衛至釋種家，
持我名字，告彼釋種云：『波斯匿王問訊起居輕利，致問無量。』
又語彼釋：『吾欲取釋種女，設與我者，抱德永已；
若見違者，當以力相逼。』」
^cb690a22爾時，大臣受王教勅，往至迦毘羅國。
爾時，迦毘羅衛釋種五百人，集在一處。
是時，大臣即往至五百釋種所，持波斯匿王名字，
語彼釋種言：「波斯匿王問訊慇懃，起居輕利，致意無量。
吾欲取釋種之女，設與吾者，是其大幸；
若不與者，當以力相逼。」
^cb690a28時，諸釋種聞此語已，極懷瞋恚：「吾等大姓，何緣當與婢子結親？」
其眾中或言當與，或言不可與。
^cb690b1爾時，有釋集彼眾中，名摩呵男，語眾人言：「諸賢勿共瞋恚。
所以然者，波斯匿王為人暴惡，設當波斯匿王來者，壞我國界。
我今躬自當往與波斯匿王相見，說此事情。」
^cb690b5時，摩呵男家中婢生一女，面貌端正，世之希有。
時，摩呵男沐浴此女，與著好衣，載寶羽車，
送與波斯匿王，又白王言：「此是我女，可共成親。」
^cb690b9時，波斯匿王得此女極懷歡喜，即立此女為第一夫人，
未經數日，而身懷妊，復經八九月生一男兒，
端正無雙，世所殊特。
時，波斯匿王集諸相師與此太子立字。
^cb690b13時，諸相師聞王語已，即白王言：「大王當知，
求夫人時，諸釋共諍，或言當與，或言不可與，
使彼此流離；今當立名，名曰毘流勒。」
相師立號已，各從坐起而去。
^cb690b16時，波斯匿王愛此流離太子，未曾離目前。
然流離太子年向八歲，王告之曰：「汝今已大，可詣迦毘羅衛學諸射術。」
^cb690b19是時，波斯匿王給諸使人，使乘大象往詣釋種家，
至摩呵男舍，語摩呵男言：「波斯匿王使我至此學諸射術，唯願祖父母事事教授。」
^cb690b22時，摩呵男報曰：「欲學術者善可習之。」
是時，摩呵男釋種集五百童子，使共學術。
時，流離太子與五百童子共學射術。
^cb690b25爾時，迦毘羅衛城中新起一講堂，天及人民、
魔、若魔天在此講堂中住。
時，諸釋種各各自相謂言：「今此講堂成來未久，
畫彩已竟，猶如天宮而無有異。
我等先應請如來於中供養及比丘僧，令我等受福無窮。」
是時，釋種即於堂上敷種種坐具，懸繒幡蓋，
香汁灑地，燒眾名香，復儲好水，燃諸明燈。
是時，流離太子將五百童子往至講堂所，即昇師子之座。
時，諸釋種見之，極懷瞋恚，即前捉臂逐出門外，
各共罵之：「此是婢子，諸天、世人未有居中者，此婢生物敢入中坐？」
復捉流離太子撲之著地。
是時，流離太子即從地起，長歎息而視後。
是時，有梵志子名好苦。
是時，流離太子語好苦梵志子曰：「此釋種取我毀辱乃至於斯，
設我後紹王位時，汝當告我此事。」
^cb690c12是時，好苦梵志子報曰：「如太子教。」
時，彼梵志子日三時白太子曰：「憶釋所辱。」
便說此偈：
^gatha「一切歸於盡，果熟亦當墮，
^gatha合集必當散，有生必有死。」
^cb690c17是時，波斯匿王隨壽在世，後取命終，便立流離太子為王。
是時，好苦梵志至王所，而作是說：「王當憶本釋所毀辱。」
^cb690c19是時，流離王報曰：「善哉！
善哉！善憶本事。」是時，流離王便起瞋恚，
告群臣曰：「今人民主者為是何人？」
^cb690c22群臣報曰：「大王！今日之所統領。」
流離王時曰：「汝等速嚴駕，集四部兵，吾欲往征釋種。」
^cb690c24諸臣對曰：「如是。大王！」
是時，群臣受王教令，即運集四種之兵。
是時，流離王將四部之兵，往至迦毘羅越。
^cb690c26爾時，眾多比丘聞流離王往征釋種，至世尊所，
頭面禮足，在一面立，以此因緣具白世尊。
^cb690c28是時，世尊聞此語已，即往逆流離王，便在一枯樹下，
無有枝葉，於中結加趺坐。
是時，流離王遙見世尊在樹下坐，即下車至世尊所，
頭面禮足，在一面立。
^cb691a3爾時，流離王白世尊言：「更有好樹，枝葉繁茂，
尼拘留之等，何故此枯樹下坐？」
^cb691a5世尊告曰：「親族之廕，故勝外人。」
^cb691a6是時，流離王便作是念：「今日世尊故為親族；
然我今日應還本國，不應往征迦毘羅越。」
是時，流離王即辭還退。
^cb691a8是時，好苦梵志復白王言：「當憶本為釋所辱。」
^cb691a9是時，流離王聞此語已，復興瞋恚：「汝等速嚴駕，
集四部兵，吾欲往征迦毘羅越。」
^cb691a11是時，群臣即集四部之兵，出舍衛城，往詣迦毘羅越征伐釋種。
^cb691a13是時，眾多比丘聞已，往白世尊：「今流離王興兵眾，往攻釋種。」
^cb691a14爾時，世尊聞此語已，即以神足，往在道側，在一樹下坐。
時，流離王遙見世尊在樹下坐，即下車至世尊所，
頭面禮足，在一面立。
爾時，流離王白世尊言：「更有好樹，不在彼坐，世尊今日何故在此枯樹下坐？」
^cb691a19世尊告曰：「親族之廕，勝外人也。」
^cb691a20是時，世尊便說此偈：
^gatha「親族之蔭涼，釋種出於佛，
^gatha盡是我枝葉，故坐斯樹下。」
^cb691a23是時，流離王復作是念：「世尊今日出於釋種；
吾不應往征，宜可齊此還歸本土。」
是時，流離王即還舍衛城。
^cb691a25是時，好苦梵志復語王曰：「王當憶本釋種所辱。」
^cb691a26是時，流離王聞此語已，復集四種兵出舍衛城，詣迦毘羅越。
^cb691a28是時，大目乾連聞流離王往征釋種，聞已，
至世尊所，頭面禮足，在一面立。
爾時，目連白世尊言：「今日流離王集四種兵往攻釋種，
我今堪任使流離王及四部兵，擲著他方世界。」
^cb691b3世尊告曰：「汝豈能取釋種宿緣，著他方世界乎？」
^cb691b4時，目連白佛言：「實不堪任使宿命緣，著他方世界。」
^cb691b5爾時，世尊語目連曰：「汝還就坐。」
^cb691b6目連復白佛言：「我今堪任移此迦毘羅越，著虛空中。」
^cb691b7世尊告曰：「汝今堪能移釋種宿緣，著虛空中乎？」
^cb691b8目連報曰：「不也，世尊！」
^cb691b9佛告目連：「汝今還就本位。」
爾時，目連復白佛言：「唯願聽許以鐵籠疏覆迦毘羅越城上。」
^cb691b11世尊告曰：「云何，目連！
能以鐵籠疏覆宿緣乎？」
^cb691b12目連白佛：「不也，世尊！」
佛告目連：「汝今還就本位，釋種今日宿緣已熟，今當受報。」
^cb691b14爾時，世尊便說此偈：
^gatha「欲使空為地，復使地為空，
^gatha本緣之所繫，此緣不腐敗。」
^cb691b17是時，流離王往詣迦毘羅越。
時，諸釋種聞流離王將四部之兵來攻我等，
復集四部之眾，一由旬中往逆流離王。
是時，諸釋一由旬內遙射流離王；或射耳孔，
不傷其耳；或射頭髻，不傷其頭；或射弓壞；
或射弓弦，不害其人；或射鎧器，不傷其人；
或射床座，不害其人，或射車輪壞，不傷其人；
或壞幢麾，不害其人。
是時，流離王見此事已，便懷恐怖，告群臣曰：「汝等觀此箭為從何來？」
^cb691b26群臣報曰：「此諸釋種，去此一由旬中射箭使來。」
^cb691b27流離王報言：「彼設發心欲害我者，普當死盡，宜可於中還歸舍衛。」
^cb691b28是時，好苦梵志前白王言：「大王勿懼，此諸釋種皆持戒，
虫尚不害，況害人乎！
今宜前進，必壞釋種。」
^cb691c2是時，流離王漸漸前進向彼釋種。
是時，諸釋退入城中。
時，流離王在城外而告之曰：「汝等速開城門。
若不爾者，盡當取汝殺之。」
^cb691c5爾時，迦毘羅越城有釋童子，年向十五，
名曰奢摩，聞流離王今在門外，即著鎧持仗至城上，獨與流離王共鬪。
是時，奢摩童子多殺害兵眾，各各馳散，
並作是說：「此是何人？
為是天也？為是鬼神也？
遙見如似小兒。」
^cb691c10是時，流離王便懷恐怖，即入地孔中而避之。
^cb691c11時，釋種聞壞流離王眾。
是時，諸釋即呼奢摩童子而告之曰：「汝年幼小，何故辱我等門戶？
豈不知諸釋修行善法乎？
我等尚不能害虫，況復人命乎？
我等能壞此軍眾，一人敵萬人。
然我等復作是念：『然殺害眾生不可稱計。
世尊亦作是說：「夫人殺人命，死入地獄。
若生人中，壽命極短。」』
汝速去，不復住此。」
^cb691c18是時，奢摩童子即出國去，更不入迦毘羅越。
^cb691c19是時，流離王復至門中語彼人曰：「速開城門，不須稽留。」
^cb691c20是時，諸釋自相謂言：「可與開門，為不可乎？」
^cb691c21爾時，弊魔波旬在釋眾中作一釋形，告諸釋言：
「汝等速開城門，勿共受困於今日。」
^cb691c23是時，諸釋即與開城門。
是時，流離王即告群臣曰：「今此釋眾人民極多，
非刀劍所能害盡，盡取埋脚地中，然後使暴象蹈殺。」
^cb691c26爾時，群臣受王教勅，即以象蹈殺之。
^cb691c27時，流離王勅群臣曰：「汝等速選面手釋女五百人。」
^cb691c28時，諸臣受王教令，即選五百端正女人，將詣王所。
^cb691c29是時，摩呵男釋至流離王所，而作是說：「當從我願。」
^cb692a2流離王言：「欲何等願？」
摩呵男曰：「我今沒在水底，隨我遲疾，使諸釋種竝得逃走。
若我出水，隨意殺之。」
流離王曰：「此事大佳。」
^cb692a5是時，摩呵男釋即入水底，以頭髮繫樹根而取命終。
^cb692a6是時，迦毘羅越城中諸釋，從東門出，復從南門入；
或從南門出，還從北門入；或從西門出，而從北門入。
是時，流離王告群臣曰：「摩呵男父何故隱在水中，如今不出？」
^cb692a10爾時，諸臣聞王教令，即入水中出摩呵男，已取命終。
爾時，流離王以見摩呵男命終，時王方生悔心：
「我今祖父已取命終，皆由愛親族故。
我先不知當取命終，設當知者，終不來攻伐此釋。」
^cb692a14是時，流離王殺九千九百九十萬人，流血成河，
燒迦毘羅越城，往詣尼拘留園中。
是時，流離王語五百釋女言：「汝等慎莫愁憂，
我是汝夫，汝是我婦，要當相接。」
^cb692a18是時，流離王便舒手捉一釋女而欲弄之。
^cb692a19時女問曰：「大王欲何所為？」
^cb692a20時王報言：「欲與汝情通。」
女報王曰：「我今何故與婢生種情通。」
^cb692a21是時，流離王甚懷瞋恚，勅群臣曰：「速取此女，
兀其手足，著深坑中。」
^cb692a23諸臣受王教令，兀其手足，擲著坑中。
及五百女人皆罵王言：「誰持此身與婢生種共交通？」
^cb692a25時，王瞋恚盡取五百釋女，兀其手足，著深坑中。
是時，流離王悉壞迦毘羅越已，還詣舍衛城。
^cb692a27爾時，祇陀太子在深宮中與諸妓女共相娛樂，
是時，流離王聞作倡伎聲，即便問之：「此是何音聲乃至於斯？」
^cb692b1群臣報王言：「此是祇陀王子在深宮中，作倡伎樂而自娛樂。」
^cb692b2時，流離王即勅御者：「汝迴此象詣祇陀王子所。」
^cb692b3是時，守門人遙見王來而白言：「王小徐行，
祇陀王子今在宮中五樂自娛，勿相觸嬈。」
是時，流離王即時拔劒，取守門人殺之。
^cb692b6是時，祇陀王子聞流離王在門外住，竟不辭諸妓女，
便出在外與王相見：「善來，大王！
可入小停駕。」
^cb692b9時，流離王報言：「豈不知吾與諸釋共鬪乎？」
^cb692b10祇陀對曰：「聞之。」
流離王報言：「汝今何故與妓女遊戲而不佐我也？」
^cb692b11祇陀王子報言：「我不堪任殺害眾生之命。」
^cb692b12是時，流離王極懷瞋恚，即復拔劍斫殺祇陀王子。
是時，祇陀王子命終之後，生三十三天中，與五百天女共相娛樂。
^cb692b15爾時，世尊以天眼觀祇陀王子以取命終，
生三十三天，即便說此偈：
^gatha「人天中受福，祇陀王子德，
^gatha為善後受報，皆由現報故。
^gatha此憂彼亦憂，流離二處憂，
^gatha為惡後受惡，皆由現報故。
^gatha當依福祐功，前作後亦然，
^gatha或獨而為者，或復人不知。
^gatha作惡有知惡，前作後亦然，
^gatha或獨而為者，或復人不知。
^gatha人天中受福，二處俱受福，
^gatha為善後受報，皆由現報故。
^gatha此憂彼亦憂，為惡二處憂，
^gatha為惡後受報，皆由現報故。」
^cb692c1是時，五百釋女自歸，稱喚如來名號：「如來於此，
亦從此間出家學道，而後成佛。
然佛今日永不見憶，遭此苦惱，受此毒痛。
世尊何故而不見憶？」
^cb692c4爾時，世尊以天耳清徹，聞諸釋女稱怨向佛。
爾時，世尊告諸比丘：「汝等盡來，共觀迦毘羅越，及看諸親命終。」
^cb692c6比丘對曰：「如是。世尊！」
^cb692c7爾時，世尊將諸比丘出舍衛城，往至迦毘羅越。
時，五百釋女遙見世尊將諸比丘來，見已，皆懷慚愧。
^cb692c9爾時，釋提桓因及毘沙門王在世尊後而扇。
爾時，世尊還顧語釋提桓因言：「此諸釋女皆懷慚愧。」
^cb692c12釋提桓因報言：「如是，世尊！」
是時，釋提桓因即以天衣覆此五百女身體上。
^cb692c13爾時，世尊告毘沙門王曰：「此諸女人飢渴日久，當作何方宜？」
^cb692c15毘沙門王白佛言：「如是。
世尊！」
是毘沙門天王即辦自然天食，與諸釋女皆悉充足。
^cb692c17是時，世尊漸與諸女說微妙法：「所謂諸法皆當離散，會有別離。
諸女當知，此五盛陰皆當受此苦痛諸惱，墮五趣中。
夫受五盛陰之身，必當受此行報；以有行報，
便當受胎；已受胎分，復當受苦樂之報。
設當無五盛陰者，便不復受形；若不受形，
則無有生；以無有生，則無有老；以無有老，
則無有病；以無有病，則無有死；以無有死，則無合會別離之惱。
是故，諸女！當念此五陰成敗之變。
所以然者，以知五陰，則知五欲；以知五欲，
則知愛法；以知愛法，則知染著之法。
知此眾事已，則不復受胎；以不受胎，則無生、
老、病、死。」
^cb692c29爾時，世尊與眾釋女漸說此法，所謂論者：
施論、戒論、生天之論，欲不淨想，出要為樂。
爾時，世尊觀此諸女心開意解，諸佛世尊常所說法：
苦、習、盡、道，爾時世尊盡與彼說之。
爾時，諸女諸塵垢盡，得法眼淨，各於其所而取命終，皆生天上。
^cb693a6爾時，世尊詣城東門，見城中烟火洞然，
即時而說此偈：
^gatha「一切行無常，生者必有死，
^gatha不生則不死，此滅為最樂。」
^cb693a10爾時，世尊告諸比丘：「汝等盡來往詣尼拘留園中，就座而坐。」
爾時，世尊告諸比丘：「此是尼拘留園，我昔在中與諸比丘廣說其法，
如今空虛無有人民。
昔日之時，數千萬眾於中得道，使法眼淨。
自今以後，如來更不復至此間。」
^cb693a15爾時，世尊與諸比丘說法已，各從坐起而去，往舍衛祇樹給孤獨園。
^cb693a16爾時，世尊告諸比丘：「今流離王及此兵眾不久在世，却後七日盡當磨滅。」
^cb693a18是時，流離王聞世尊所記：「流離王及諸兵眾，却後七日盡當消滅。」
聞已恐怖，告群臣曰：「如來今以記之云：
『流離王不久在世，却後七日及兵眾盡當沒滅。』
汝等觀外境，無有盜賊、水火災變來侵國者，何以故？
諸佛如來語無有二，所言終不異。」
^cb693a24爾時，好苦梵志白王言：「王勿恐懼，今外境無有盜賊畏難，
亦無水火災變；今日大王快自娛樂。」
^cb693a26流離王言：「梵志當知，諸佛世尊，言無有異。」
^cb693a27時，流離王使人數日，至七日頭，大王歡喜踊躍，不能自勝。
將諸兵眾及諸婇女，往阿脂羅河側而自娛樂，即於彼宿。
是時，夜半有非時雲起，暴風疾雨，是時，
流離王及兵眾盡為水所漂㵱，皆悉消滅，
身壞命終，入阿鼻地獄中。
復有天火燒內宮殿。
^cb693b4爾時，世尊以天眼觀見流離王及四種兵為水所漂㵱，
皆悉命終，入地獄中。
^cb693b6爾時，世尊便說此偈：
^gatha「作惡極為甚，皆由身口行，
^gatha今身亦受惱，壽命亦短促。
^gatha設在家中時，為火之所燒，
^gatha若其命終時，必生地獄中。」
^cb693b11爾時，眾中多比丘白世尊言：「流離王及四部兵，
今已命絕，為生何處？」
^cb693b12世尊告曰：「流離王者，今入阿鼻地獄中。」
^cb693b13諸比丘白世尊言：「今此諸釋昔日作何因緣，今為流離王所害？」
^cb693b15爾時，世尊告諸比丘：「昔日之時，此羅閱城中有捕魚村。
時世極飢儉，人食草根，一升金貿一升米。
時，彼村中有大池水，又復饒魚。
時，羅閱城中人民之類，往至池中而捕魚食之。
當於爾時，水中有二種魚：一名拘璅，二名兩舌。
是時，二魚各相謂言：『我等於此眾人，先無過失，
我是水性之虫，不處平地，此人民之類，
皆來食噉我等，設前世時，少多有福德者，其當用報怨。』
^cb693b23「爾時，村中有小兒年向八歲，亦不捕魚，復非害命。
然復彼魚在岸上者，皆悉命終；小兒見已，極懷歡喜。
^cb693b26「比丘當知，汝等莫作是觀。
爾時羅閱城中人民之類，豈異人乎？
今釋種是也。爾時拘璅魚者，今流離王是也。
爾時兩舌魚者，今好苦梵志是也。
爾時小兒見魚在堓上而笑者，今我身是也。
爾時，釋種坐取魚食，由此因緣，無數劫中入地獄中，今受此對。
我爾時，坐見而笑之，今患頭痛，如似石押𡑅，猶如以頭戴須彌山。
所以然者，如來更不受形，以捨眾行，度諸厄難，
是謂，比丘！由此因緣今受此報。
諸比丘當護身、口、意行，當念恭敬、承事梵行人。
如是，諸比丘！當作是學。」
^cb693c8爾時，諸比丘聞佛所說，歡喜奉行。
^n3【三】
^cb693c10聞如是：
一時，佛在舍衛國祇樹給孤獨園。
^cb693c11爾時，世尊告諸比丘：「當天子欲命終時，有五未曾有瑞應而現在前。
云何為五？一者華萎；二者衣裳垢坋；三者身體污臭；
四者不樂本座；五者天女星散。
是謂天子當命終時有此五瑞應。
爾時，天子極懷愁憂，椎胸喚叫。
爾時，諸天子來至此天子所，語此天子言：
『汝今爾來可生善處，快得善處，快得善利；
以得善利，當念安處善業。』
爾時，諸天而教授之。」
^cb693c19爾時，有一比丘白世尊言：「三十三天云何得生善處？
云何快得善利？云何安處善業？」
^cb693c21世尊告曰：「人間於天則是善處，得善處、
得善利者，生正見家，與善知識從事，於如來法中得信根，是謂名為快得善利。
彼云何名為安處善業？
於如來法中而得信根，剃除鬚髮，以信堅固，
出家學道；彼以學道，戒性具足，諸根不缺，
飯食知足，恒念經行，得三達明，是謂名為安處善業。」
^cb693c28爾時，世尊便說此偈：
^gatha「人為天善處，良友為善利，
^gatha出家為善業，有漏盡無漏。
^cb694a2「比丘當知，三十三天著於五欲，彼以人間為善趣；
於如來得出家，為善利而得三達。
所以然者，佛世尊皆出人間，非由天而得也。
是故，比丘！於此命終當生天上。」
^cb694a5爾時，彼比丘白世尊：「云何比丘當生善趣？」
^cb694a6世尊告曰：「涅槃者，即是比丘善趣。
汝今，比丘！當求方便，得至涅槃。
如是，比丘！當作是學。」
^cb694a9爾時，諸比丘聞佛所說，歡喜奉行。
^n4【四】
^cb694a10聞如是：
一時，佛在舍衛國祇樹給孤獨園。
^cb694a11爾時，世尊告諸比丘：「沙門出家有五毀辱之法。
云何為五？一者頭髮長；二者爪長；三者衣裳垢坋；
四者不知時宜；五者多有所論。
所以然者，多有論說比丘復有五事。
云何為五？一者人不信言；二者不受其教；
三者人所不喜見；四者妄言；五者鬪亂彼此。
是謂多論說之人有此五事。
比丘！當除此五，而無邪想。
如是，諸比丘！當作是學。」
^cb694a18爾時，諸比丘聞佛所說，歡喜奉行。
^n5【五】
^cb694a20聞如是：
一時，佛在舍衛國祇樹給孤獨園。
爾時，世尊與諸比丘五百人俱。
^cb694a21爾時，頻毘娑羅王勅諸群臣：「速嚴駕寶羽之車，吾至舍衛城親覲世尊。」
^cb694a23是時，群臣聞王教勅，即駕寶羽之車，前白王言：
「嚴駕已訖，王知是時。」
^cb694a25爾時，頻毘娑羅王乘寶羽之車出羅閱城，往詣舍衛城。
漸至祇洹精舍，欲入祇洹精舍，夫水灌頭王法有五威容，
悉捨之一面，至世尊所，頭面禮足，在一面坐。
^cb694a28爾時，世尊漸與說微妙之法。
爾時，王聞法已，白世尊言：「唯願如來當在羅閱城夏坐！
亦當供給衣被、飯食、床敷臥具、病瘦醫藥。」
^cb694b2爾時，世尊默然受頻毘娑羅王請。
是王以見世尊默然受請，即從坐起，頭面禮足，
繞三匝便退而去，還詣羅閱城入於宮中。
^cb694b6爾時，頻毘娑羅王在閑靜處，便生此念：
「我亦堪任供養如來及比丘僧，盡其形壽，
衣被、飲食、床敷臥具、病瘦醫藥，但當愍其下劣。」
是時，頻毘娑羅王尋其日告群臣曰：「我昨日而生此念：
『我能盡形壽供養如來及比丘僧，衣被、
飲食、床敷臥具、病瘦醫藥，亦復當愍諸下劣。』
汝等各各相率，次第飯如來諸賢，長夜受福無窮。」
爾時，摩竭國王即於宮門前起大講堂，復辦種種食具。
^cb694b14爾時，世尊出舍衛國，及將五百比丘，漸漸人間遊化，至羅閱城迦蘭陀竹園所。
是時，頻毘娑羅王聞世尊來至迦蘭陀竹園中，
尋時乘羽寶之車，至世尊所，頭面禮足，在一面坐。
爾時，頻毘娑羅王白世尊言：「我在閑靜之處，
便生此念：『如我今日能供辦衣被、飯食、
床臥敷具、病瘦醫藥，便念下劣之家。』
即告群臣：『汝等各各供辦飲食之具，次第飯佛。』
云何，世尊！此是其宜？
為非其宜？」
^cb694b23世尊告曰：「善哉！善哉！
大王！多所饒益，為天、世人而作福田。」
^cb694b25爾時，頻毘娑羅王白世尊言：「唯願世尊明日就宮中食。」
^cb694b26爾時，頻毘娑羅王以見世尊默然受請。
時王尋起，頭面禮足，便退而去。
^cb694b28爾時，世尊明日清旦，著衣持鉢，入城至王宮中各次第坐。
爾時，王給以百味食，手自斟酌，歡喜不亂。
爾時，頻毘娑羅王見世尊食訖，除去鉢器，
便取一卑座，在如來前坐。
^cb694c3爾時，世尊漸與王說微妙之法，令發歡喜之心。
爾時，世尊與諸大王及群臣之類，說微妙之法，
所謂論者：施論、戒論、生天之論，欲不淨想，
淫為穢惡，出要為樂。
^cb694c6爾時，世尊以知彼眾生心開意解，無復狐疑，
諸佛世尊常所說法：苦、習、盡、道，爾時，世尊盡與說之。
當於坐上六十餘人諸塵垢盡，得法眼淨，
六十大臣及五百天人諸塵垢盡，得法眼淨。
^cb694c11爾時，世尊即與頻毘娑羅王及諸人民說此頌偈：
^gatha「祠祀火為上，書中頌為最，
^gatha王為人中尊，眾流海為源，
^gatha星中月照明，光明日為上。
^gatha上下及四方，諸所有萬物，
^gatha天及世人民，佛為最尊上，
^gatha欲求其福者，當供養於佛。」
^cb694c19爾時，世尊說此偈已，便從坐起而去。
爾時，羅閱城中人民之類，隨其貴賤，從家多少，飯佛及比丘僧。
^cb694c21爾時，世尊在迦蘭陀竹園中住，國界人民靡不供養者。
爾時，羅閱城中諸梵志等次應作食。
是時，彼梵志集在一處，各作是論：「吾等各各出三兩金錢，以供食具。」
^cb694c25爾時，羅閱城中有梵志，名曰雞頭，極為貧匱，
趣自存活，無金錢可輸，便為諸梵志所驅逐，使出眾中。
^cb694c27是時，雞頭梵志還至家中，而告其婦：「卿今當知，
諸梵志等所見驅逐，不聽在眾。
所以然者，由無金錢故。」
^cb695a1時婦報言：「還入城中，隨人舉債，必當得之。」
又語其主：「七日之後，當相報償。
設不償者，我身及婦沒為奴婢。」
^cb695a3是時，梵志隨其婦言，即入城中，處處求索，了不能得。
還至婦所，而告之曰：「吾所在求索了不能得，當如之何？」
^cb695a6時婦報曰：「羅閱城東有大長者，名不奢蜜多羅，
饒財多寶，可往至彼而求債之：『見與三兩金錢，
七日之後自當相還；設不還者，我身及婦沒為奴婢。』」
^cb695a9是時，梵志從婦受語，往詣不奢蜜多羅，
從求金錢：「不過七日自當相還；若不相還者，我與婦沒身為奴婢。」
是時，不奢蜜多羅即與金錢。
^cb695a12是時，雞頭梵志持此金錢還至婦所，而告之曰：
「以得金錢，當何方宜？」
^cb695a14時婦報言：「可持此錢，眾中輸之。」
^cb695a15時，彼梵志即持金錢，往眾中輸之，諸梵志等語此梵志曰：
「我等辦具已訖，可持此金錢還歸所在，不須住此眾中。」
^cb695a18時，彼梵志即還到舍，以此因緣，向婦說之，
其婦報言：「我等二人共至世尊所，自宣微意。」
^cb695a20爾時，梵志即將其婦至世尊所，共相問訊，在一面坐。
又復，其婦禮如來足，在一面坐。
爾時，梵志以此因緣，具白世尊。
爾時，世尊告梵志曰：「如今可為如來及比丘僧辦其飲食。」
^cb695a24爾時，梵志還熟視其婦。
時婦報曰：「但隨佛教，不足疑難。」
^cb695a25爾時，梵志即從坐起，前白佛言：「唯願世尊及比丘眾當受我請。」
^cb695a27是時，世尊默然受梵志請。
爾時，釋提桓因在世尊後，叉手侍焉。
爾時，世尊回顧謂釋提桓因：「汝可佐此梵志共辦食具。」
^cb695a29釋提桓因白佛言：「如是。
世尊！」
^cb695b1爾時，毘沙門天王去如來不遠，將諸鬼神眾不可稱計，遙扇世尊。
是時，釋提桓因語毘沙門天王曰：「汝亦可佐此梵志辦此食具。」
^cb695b4毘沙門報曰：「甚善。
天王！」
^cb695b5是時，毘沙門天王前至佛所，頭面禮足，
遶佛三匝，自隱其形，化作人像，領五百鬼神共辦食具。
是時，毘沙門天王勅諸鬼神：「汝等速往至栴檀林中而取栴檀。」
鐵𢊍中有五百鬼神於中作食。
^cb695b9是時，釋提桓因告自在天子曰：「毘沙門今日以造鐵厨，
與佛、比丘僧作飯食。
汝今可化作講堂，使佛、比丘僧於中得飯食。」
^cb695b12自在天子報曰：「此事甚佳。」
是時，自在天子聞釋提桓因語，去羅閱城不遠，化作七寶講堂。
所謂七寶者：金、銀、水精、琉璃、馬瑙、赤珠、車𤦲。
復化作四梯陛：金、銀、水精、琉璃。
金梯陛上化作銀樹，銀梯陛上化作金樹，
金根、銀莖、銀枝、銀葉。
若復金梯陛上化作銀葉、銀枝，水精梯上化作琉璃樹，亦各雜種不可稱計。
復以雜寶而廁其間，復以七寶而覆其上，
周匝四面懸好金鈴，然彼鈴聲皆出八種之音。
復化作好床座，敷以好褥，懸繒幡蓋，世所希有。
爾時，以牛頭栴檀然火作食，羅閱城側十二由旬，香熏遍滿其中。
^cb695b25是時，摩竭國王告諸群臣：「我生長深宮，
初不聞此香，羅閱城側何緣聞此好香。」
^cb695b26羣臣白王：「此是雞頭梵志在食厨中，然天栴檀香，是其瑞應。」
^cb695b28是時，頻毘娑羅王勅諸羣臣：「速嚴駕羽寶之車，吾欲往至世尊所問訊此緣。」
^cb695c1是時，諸臣報王：「如是，大王！」
頻毘娑羅王即往至世尊所，頭面禮足，在一面立。
爾時，國王見此鐵厨中有五百人作食，
見已，便作是語：「此是何人所作飲食？」
^cb695c4時，諸鬼神以人形報曰：「雞頭梵志請佛及比丘僧而供養之。」
^cb695c6是時，諸國王復遙見高廣講堂，問侍人曰：「此是何人所造講堂？
昔所未有，為誰所造？」
^cb695c8群臣報曰：「不知此緣。」
是時，頻毘娑羅王作是念：「我今至世尊所問此義，
然佛世尊無事不知，無事不見。」
^cb695c10是時，摩竭國頻毘娑羅王往至世尊所，
頭面禮足，在一面坐。
爾時，頻毘娑羅王白世尊言：「昔日不見此高廣講堂，今日見之。
昔日不見此鐵厨，今日見之。
將是何物？為是誰變？」
^cb695c14世尊告曰：「大王當知，此毘沙門天王所造，及自在天子造此講堂。」
^cb695c16是時，摩竭國王即於坐上悲泣交集，不能自勝。
世尊告曰：「大王！何故悲泣乃至於斯。」
^cb695c18時，頻毘娑羅王白佛言：「不敢悲泣，但念後生人民不覩聖興，
當來之人慳著財物，無有威德，尚不聞此奇寶之名，何況見乎！
今蒙如來有奇特之變，出現於世，是故悲泣。」
^cb695c22世尊告曰：「當來之世，國王、人民實不覩此變。」
^cb695c23爾時，世尊即與國王說法，使發歡喜之心。
王聞法已，即從坐而去。
^cb695c25是時，毘沙門天王即其日語雞頭梵志曰：「汝舒右手。」
是時，雞頭即舒右手，毘沙門天王即授與金鋌，
又告之曰：「自以此金鋌投于地上。」
^cb695c28是時，梵志即投于地上，乃成百千兩金。
毘沙門天王報曰：「汝持此金鋌入城中買種種飲食，持來此間。」
^cb696a1是時，梵志受天王教，即持此金入城買種種飲食，持來厨所。
是時，毘沙門天王沐浴梵志，與著種種衣裳，
手執香火，教白：「時到，今正是時，願尊屈顧。」
^cb696a5是時，梵志即受其教，手執香爐而白：「時到，唯願屈顧。」
^cb696a6爾時，世尊以知時至，著衣持鉢，將諸比丘眾往至講堂所，
各次第坐，及比丘眾亦次第坐。
是時，雞頭梵志見飲食極多，然眾僧復少，
前白世尊言：「今日食飲極為豐多，然比丘僧少，不審云何？」
^cb696a11世尊告曰：「汝今，梵志！
手執香爐，上高臺上，向東、南、西、北，並作是說：
『諸釋迦文佛弟子得六神通，漏盡阿羅漢者，盡集此講堂。』」
^cb696a13梵志白言「如是，世尊！」
是時，梵志從佛受教，即上樓上請諸漏盡阿羅漢。
是時，東方有二十一千阿羅漢，從東方來詣此講堂；
南方二十一千，西方二十一千，北方二十一千阿羅漢集此講堂。
爾時，講堂上有八萬四千阿羅漢集在一處。
^cb696a19是時，頻毘娑羅王將諸群臣至世尊所，頭面禮足及禮比丘僧。
是時，雞頭梵志見比丘僧已，歡喜踊躍，不能自勝。
以飯食之具，飯佛及比丘僧，手自斟酌，歡喜不辭。
然故有遺餘之食，是時雞頭梵志前白佛言：
「今飯佛及比丘僧，故有遺餘飯食在。」
^cb696a25世尊告曰：「汝今可請佛及比丘僧七日供養。」
^cb696a26梵志對曰：「如是，瞿曇！」
是時，雞頭梵志即前長跪，白世尊言：「今請佛及比丘僧七日供養，
自當供給衣被、飯食、床敷臥具、病瘦醫藥。」
^cb696a29爾時，世尊默然受請。
爾時，大眾之中有比丘尼名舍鳩利。
是時，比丘尼白世尊言：「我今心中生念：『頗有釋迦文佛弟子漏盡阿羅漢不集此乎？』
又以天眼觀東方界，南方、西方、北方皆悉觀之，
靡不來者，皆悉運集。
今此大會純是羅漢真人運集。」
^cb696b6世尊告曰：「如是，舍鳩利，如汝所言，此之大會純是真人，
東、西、南、北無不集者。」
爾時，世尊以此因緣，告諸比丘：「汝等頗見比丘尼中天眼徹覩，
如此比丘尼等乎？」
^cb696b9諸比丘對曰：「不見也。
世尊！」
^cb696b10爾時，世尊告諸比丘：「我聲聞中第一弟子天眼第一者，所謂舍鳩利比丘尼是。」
^cb696b12時，雞頭梵志七日之中供養聖眾衣被、
飯食、床敷臥具、病瘦醫藥，復以華香散如來上。
是時，此華在虛空中化作七寶交露臺。
是時，梵志見交露臺已，歡喜踊躍，不能自勝，
前白佛言：「唯願世尊聽在道次，得作沙門。」
^cb696b17爾時，雞頭梵志即得為道，諸根寂靜，自修其志，
除去睡眠，設眼見色亦不起想念；其眼根亦無惡想流馳諸念而護眼根。
若耳聞聲，鼻嗅香，舌知味，身知細滑，不起細滑之想，意知法亦然。
是時，便滅五結蓋，覆蔽人心者，令人無智慧；
亦無殺害之意，而淨其心，不殺，不念殺，
不教人殺，手不執刀杖，起仁慈之心向一切眾生；
除去不與取，不起盜心，而淨其意；恒有施心於一切眾生，亦使不盜。
已不婬妷，亦復教人使不婬；恒修梵行，
清淨無瑕穢，於梵行中而淨其心。
亦不妄語，亦不教人使行妄語；恒念至誠，
無有虛詐誑惑世人，於中而淨其心。
復非兩舌，亦不教人使兩舌。
若此間語不傳至彼，設彼間語不傳至此，於中而淨其意。
於食知足，不著氣味，不著榮色，不著肥白，
但欲支其形體，使全其命。
欲除故痛，使新者不生，得修行道，長處無為之地，
猶如有男女，以脂膏塗瘡者，但欲除愈故也。
此亦如是，所以於食知足者，欲使故痛除愈，新者不生。
^cb696c8或復是時，達曉行道，不失時節，不失三十七道品之行。
或坐、或行，除去睡眠之蓋；或初夜時，或坐或行，
除去睡眠之蓋；或中夜時右脇著地，脚脚相累，繫意在明。
彼復以後夜時，或坐、或經行而淨其意。
是時，飲食知足，經行不失時節，除去欲不淨想，
無諸惡行，而遊初禪，有覺、有觀；息念、猗歡樂，
而遊二禪；無有樂；護念清淨，自知身有樂，
諸賢所求護念清淨者而遊三禪；彼苦樂已滅，
無有愁憂，無苦無樂，護念清淨，遊於四禪。
^cb696c18彼以三昧心，清淨無瑕穢，亦得無所畏。
復得三昧，自憶無數世事，彼便憶過去之事。
若一生、二生、三生、四生、五生、十生、二十生、
三十生、四十生、五十生、百生、千生、萬生、
數千萬生、成劫、敗劫、成敗之劫，我曾生彼處，
姓某、字某，食如此之食，受如是苦樂，壽命長短，
彼死此生，死此生彼，因緣本末，皆悉知之。
彼復以三昧心清淨無瑕穢，得無所畏，
觀眾生類生者、死者。
彼復以天眼觀眾生類，生者、死者，善趣、
惡趣，善色、惡色，若好、若醜，隨行所種，皆悉知之。
或有眾生類身、口、意行惡，誹謗賢聖，造邪業本，
身壞命終，生地獄中。
或復有眾生身、口行善，不誹謗賢聖，身壞命終，生善處天上。
復以清淨天眼觀眾生類若好、若醜，善趣、
惡趣，善色、惡色，皆悉知之，得無所畏，復施心盡漏，
後觀此苦，以實知之。
此是苦，此是苦習、苦盡、苦出要，如實知之。
彼作是觀已，欲漏心、有漏心、無明漏心得解脫。
已得解脫，便得解脫智：生死已盡，梵行已立，
所作已辦，更不復受胎，如實知之。
是時，雞頭梵志便成阿羅漢。
^cb697a10爾時，尊者雞頭聞佛所說，歡喜奉行。
^n6【六】
^cb697a12聞如是：
一時，佛在舍衛國祇樹給孤獨園。
^cb697a13爾時，世尊告諸比丘：「世間五事最不可得。
云何為五？應喪之物欲使不喪者，此不可得；
滅盡之法欲使不盡者，此不可得；夫老之法欲使不老者，
此不可得，夫病之法欲使不病者，此不可得也；
夫死之法欲使不死者，此不可得。
是謂，比丘！有此五事最不可得。
若如來出世，若如來不出，此法界恒住如故，
而不朽敗，有喪滅之聲，生、老、病、死。
若生、若逝，皆歸於本。
是謂，比丘！此五難得之物。
^cb697a22「當求方便，修行五根。
云何為五？所謂信根、精進根、念根、定根、慧根。
是謂，比丘！行此五根已，便成須陀洹；家家、
一種，轉進成斯陀含；轉進滅五結使，成阿那含，
於彼般涅槃不來此世；轉進有漏盡，成無漏心解脫、
智慧解脫，自身作證而自遊化，更不復受胎，如實知之。
當求方便，除前五事，修後五根。
如是，比丘！當作是學。」
^cb697a29爾時，諸比丘聞佛所說，歡喜奉行。
^n7【七】
^cb697b2聞如是：
一時，佛在舍衛國祇樹給孤獨園。
^cb697b3爾時，世尊告諸比丘：「今有五人不可療治。
云何為五？一者諛諂之人不可療治；姦邪之人不可療治；
惡口之人不可療治；嫉妬之人不可療治；無反復之人不可療治。
是謂，比丘！有此五人不可療治。」
^cb697b7爾時，世尊便說此偈：
^gatha「姦邪惡口人，嫉妬無反復，
^gatha此人不可療，智者之所棄。
^cb697b11「是故，諸比丘！常當學正意，除去嫉妬；修行威儀，
所說如法，當知反復，識其恩養，小恩尚不忘，
何況大者，勿懷慳貪，又不自譽，復不毀他人。
如是，比丘！當作是學。」
^cb697b14爾時，諸比丘聞佛所說，歡喜奉行。
^n8【八】
^cb697b16聞如是：
一時，佛在舍衛國祇樹給孤獨園。
^cb697b17爾時，世尊告諸比丘：「昔者，釋提桓因告三十三天曰：
『若諸賢與阿須倫共鬪時，設阿須倫不如，
諸天得勝者，汝等捉毘摩質多羅阿須倫，
將來至此，身為五繫。』
是時，毘摩質多羅阿須倫，復告諸阿須倫曰：『卿等！
今日與諸天共鬪，設得勝者，便捉釋提桓因，縛送此間。』
比丘當知，爾時，二家共鬪，諸天得勝，阿須倫不如。
是時，三十三天躬捉毘摩質多羅阿須倫王，
束縛其身，將詣釋提桓因所，著中門外，自觀彼五繫。
^cb697b26「是時，毘摩質多羅阿須倫王便作是念：
『此諸天法整，阿須倫所行非法，我今不樂阿須倫，便當即住此諸天宮。』
是時，以生此念言：『諸天法整，阿須倫非法，我欲住此間。』
作此念已。是時，毘摩質多羅阿須倫王便自覺知身無縛繫，
五欲而自娛樂。設毘摩質多羅阿須倫王生此念已，
言：『諸天非法，阿須倫法整，我不用此三十三天，還欲詣阿須倫宮。』
是時，阿須倫王身被五繫，五欲娛樂自然消滅。
^cb697c6「比丘當知，纏縛之急，莫過此事；魔之所縛，復甚於斯。
設與結使魔以被縛，動魔被縛，不動魔不被縛。
是故，諸比丘！當求方便，使心不被縛，樂閑靜之處。
所以然者，此諸結使是魔境界。
若有比丘在魔境界者，終不脫生、老、病、
死，不脫愁、憂、苦、惱。
我今說此苦際。若復比丘心不移動，不著結使，
便脫生、老、病、死、愁、憂、苦、惱，我今說此苦際。
是故，諸比丘！當作是學，無有結使，越出魔界。
如是，比丘！當作是學。」
^cb697c16爾時，諸比丘聞佛所說，歡喜奉行。
^n9【九】
^cb697c18聞如是：
一時，佛在舍衛國祇樹給孤獨園。
^cb697c19爾時，尊者阿難至世尊所，頭面禮足，在一面立。
是時，阿難白世尊言：「夫言盡者，名何等法言盡乎？」
^cb697c21世尊告曰：「阿難！色者無為，因緣而有此名；
無欲、無為，名滅盡法。
彼盡者，名曰滅盡。
痛、想、行、識，無為、無作，皆是磨滅之法，無欲、
無污，彼滅盡者，故名滅盡。
阿難當知，五盛陰無欲、無作，為磨滅法；
彼滅盡者，名為滅盡。
此五盛陰永以滅盡，更不復生，故名滅盡。」
^cb697c27是時，尊者阿難聞佛所說，歡喜奉行。
^n10【一〇】
^cb697c29聞如是：
一時，佛在舍衛國祇樹給孤獨園。
^cb698a1爾時，生漏梵志往至世尊所，頭面禮足，在一面坐。
是時，生漏梵志白世尊言：「云何，瞿曇！
有何因緣，有何宿行，使此人民之類有盡、
有滅、有減少者？本為城廓，今日已壞；本有人民，今日丘荒。」
^cb698a5世尊告曰：「梵志！欲知由此人民所行非法故，
使本有城廓，今日磨滅，本有人民，今日丘荒，
皆由生民慳貪結縛習行，愛欲之所致故，
使風雨不時，雨以不時，所種根栽，不得長大，其中人民死者盈路。
梵志當知，由此因緣，使國毀壞，民不熾盛。
^cb698a11「復次，梵志！人民之類所行非法，便有雷電霹靂自然之應，
天降雹雨，壞敗生苗，爾時人民死者難計。
復次，梵志！人民之類所行非法，共相諍競，
或以手拳相加，瓦石相擲，各各自喪其命。
復次，梵志！彼人民之類已共諍競，不安其所，
國主不寧，各興兵眾共相攻伐，至大眾死者難計。
或有被刀者，或有矟箭死者。
如是，梵志！由此因緣，使民減少不復熾盛。
復次，梵志！人民之類所行非法故，使神祇不祐而得其便，
或遭困厄，疾病著床，除降者少，疫死者多。
是謂，梵志！由此因緣，使民減少不復熾盛。」
^cb698a22是時，生漏梵志白世尊言：「瞿曇！
所說甚為快哉！說此人本減少之義。
實如來教，本有城廓，今日磨滅；本有人民，今日丘荒。
所以然者，以有非法，便生慳疾；以生慳疾，
便生邪業；以生邪業，故便天雨不時，五穀不熟，
人民不熾，故使非法流行，天降災變，壞敗生苗。
彼以行非法，著貪慳疾，是時國主不寧，
各興兵眾，共相攻伐，死者叵計，故使國土流荒，人民迸散。
今日世尊所說甚善，快哉！
由非法故，致此災患。
正使為他所捉，便斷其命：由非法故，便生盜心；
以生盜心，後為王殺；以生邪業，非人得其便。
由此因緣，便取命終，人民減少，故使無有城廓之所居處。
^cb698b7「瞿曇！今日所出以自過多，猶如僂者得申，
盲者得眼目，冥中得明，無目者為作眼目。
今沙門瞿曇無數方便而說法，我今重自歸佛、
法、眾，願聽為優婆塞，盡形壽不敢復殺。
若沙門瞿曇見我若乘象騎馬，我由恭敬。
所以然者，我為王波斯匿、頻毘娑羅王、
優填王、惡生王、優陀延王，受梵之福，我恐失此之德。
設我偏露右肩時，唯願世尊受我禮拜！
設我步行時，見瞿曇來，我當去履，唯願世尊受我等禮。」
^cb698b16爾時，世尊儼頭可之。
是時，生漏梵志歡喜踊躍，不能自勝，前白佛言：「我今重自歸沙門瞿曇！
唯願世尊聽為優婆塞。」
^cb698b20爾時，世尊漸與說法，使發歡喜之心。
梵志聞法已，即從坐起，便退而去。
^cb698b21爾時，生漏梵志聞佛所說，歡喜奉行。
增壹阿含經卷第二十六

^pb1^folio#agmu27增壹阿含經卷第二十七
^lb^au〔東晉罽賓三藏瞿曇僧伽提婆譯〕
^lb^ck35【邪聚品】邪聚品第三十五
^n1【一】
^cb698c6聞如是：
一時，佛在舍衛國祇樹給孤獨園。
^cb698c7爾時，世尊告諸比丘：「若有人在邪見聚者，有何相像？
有何相貌？」爾時，諸比丘白世尊言：「如來是諸法之王，諸法之尊。
善哉！世尊！當與諸比丘而說此義。
我等聞已，當奉行之。」
^cb698c11世尊告曰：「汝善思念之，吾當為汝分別其義。」
^cb698c12諸比丘對曰：「如是。
世尊！」爾時，諸比丘從佛受教。
^cb698c13世尊告曰：「在邪聚之人，當以五事知之，以見五事則知此人為住邪聚。
云何為五？應笑而不笑，應歡喜時而不歡喜，
應起慈心而不起慈心，作惡而不恥，聞其善語而不著意；當知此人必住邪聚。
若有眾生住邪聚者，當以此五事知之。
^cb698c19「復次，有眾生有住正聚者，有何相貌？
有何因緣？」
^cb698c20爾時，諸比丘白佛言：「如來是諸法之王，諸法之尊。
唯願，世尊！當與諸比丘而說此義。
我等聞已，當奉行之。」
^cb698c22世尊告曰：「汝等善思念之，吾當為汝分別其義。」
^cb698c23諸比丘對曰：「如是。
世尊！」爾時，諸比丘從佛受教。
^cb698c24世尊告曰：「在正聚之人，當以五事知之，以見五事則知此人為住正聚。
云何為五？應笑則笑，應歡喜則歡喜，應起慈心則起慈心，
可恥則恥，聞善著意；當知此人已住正聚。
是故，諸比丘！當除邪聚，住於正聚。
如是，諸比丘！當作是學。」
^cb699a1爾時，諸比丘聞佛所說，歡喜奉行。
^n2【二】
^cb699a3聞如是：
一時，佛在舍衛國祇樹給孤獨園。
^cb699a4爾時，世尊告諸比丘：「如來出現世時，必當為五事。
云何為五？一者當轉法輪，二者當度父母，
三者無信之人立於信地，四者未發菩薩意使發菩薩心，五者當授將來佛決。
若如來出現世時，當為此五事。
是故，諸比丘！當起慈心向於如來。
如是，比丘！當作是學。」
^cb699a10爾時，諸比丘聞佛所說，歡喜奉行。
^n3【三】
^cb699a11聞如是：
一時，佛在舍衛國祇樹給孤獨園。
^cb699a12爾時，世尊告諸比丘：「有五惠施不得其福。
云何為五？一者以刀施人，二者以毒施人，
三者以野牛施人，四者婬女施人，五者造作神祠。
是謂，比丘！有此五施不得其福。
^cb699a16「比丘當知：復有五施令得大福。
云何為五？一者造作園觀，二者造作林樹，
三者造作橋梁，四者造作大船，五者與當來、過去造作房舍住處。
是謂，比丘！有此五事令得其福。」
^cb699a20爾時，世尊便說此偈：
^gatha「園觀施清涼，及作好橋梁，
^gatha河津渡人民，并作好房舍。
^gatha彼人日夜中，恒當受其福，
^gatha戒定以成就，此人必生天。
^cb699a25「是故，諸比丘！當念修行此五德施。
如是，諸比丘！當作是學。」
^cb699a26爾時，諸比丘聞佛所說，歡喜奉行。
^n4【四】
^cb699a28聞如是：
一時，佛在舍衛國祇樹給孤獨園。
^cb699a29爾時，世尊告諸比丘：「女人有五力輕慢夫主。
云何為五？一者色力，二者親族之力，三者田業之力，
四者兒力，五者自守力。
是謂女人有此五力。
比丘當知，女人依此五力已，便輕慢夫主。
設復夫以一力，盡覆蔽彼女人。
云何為一力？所謂富貴力也。
夫人以貴，色力不如，親族、田業、兒、自守盡不如也。
皆由一力，勝爾許力也。
^cb699b7「今弊魔波旬亦有五力。
云何為五？所謂色力、聲力、香力、味力、細滑力，
夫愚癡之人著色、聲、香、味、細滑之法者，不能得度波旬境界。
若聖弟子成就一力，勝爾許力。
云何為一力？所謂無放逸力。
設賢聖弟子成就無放逸者，則不為色、
聲、香、味、細滑之所拘繫。
以不為五欲所繫，則能分別生、老、病、死之法，
勝魔五力，不墮魔境界，度諸畏難，至無為之處。」
^cb699b15爾時，世尊便說此偈：
^gatha「戒為甘露道，放逸為死徑，
^gatha不貪則不死，失道為自喪。」
^cb699b19佛告諸比丘：「當念修行而不放逸。
如是，諸比丘！當作是學。」
^cb699b20爾時，諸比丘聞佛所說，歡喜奉行。
^n5【五】
^cb699b22聞如是：
一時，佛在舍衛國祇樹給孤獨園。
^cb699b23爾時，世尊告諸比丘：「女人有五欲想。
云何為五欲想？一者生豪貴之家，二者嫁適𡣪富貴之家，
三者使我夫主言從語用，四者多有兒息，五者在家獨得由己。
是謂，比丘！女人有此五事可欲之想。
^cb699b27「如是。比丘！我比丘亦有五事可欲之想。
云何為五？所謂禁戒、多聞、三昧成就、智慧、智慧解脫。
是謂，比丘！有此五事可欲之法。」
^cb699c1爾時，世尊便說此偈：
^gatha「我生豪族種，亦適𡣪富貴家，
^gatha能役使夫主，非福不剋獲。
^gatha使我饒兒息，香華自嚴飾，
^gatha雖有此想念，非福不剋獲。
^gatha信戒而成就，三昧不移動，
^gatha智慧亦成就，懈怠而不剋。
^gatha尋欲得道果，不由生死淵，
^gatha願欲至涅槃，懈怠而不剋。
^cb699c10「如是，諸比丘！當求方便，行於善法，除去不善法，
漸當前進，無有中悔之心。
如是，諸比丘！當作是學。」
^cb699c12爾時，諸比丘聞佛所說，歡喜奉行。
^n6【六】
^cb699c14聞如是：
一時，佛在舍衛國祇樹給孤獨園。
^cb699c15爾時，世尊告諸比丘：「有五時不應向人禮。
云何為五？若在偷婆中不應向禮，在大眾中不應向禮，
又在道路不應向禮，病痛著床不應向禮，若飲食時不應向禮。
是謂，比丘！有此五事不應向禮。
^cb699c19「復有五事知時之禮。
云何為五？不在偷婆中，不在大眾中，不在道路，
亦不病痛，復非飲食，此應向禮。
是故，諸比丘！當作方便，知時之行。」
^cb699c23爾時，諸比丘聞佛所說，歡喜奉行。
^n7【七】
^cb699c24聞如是：
一時，佛在羅閱城迦蘭陀竹園所，與大比丘眾五百人俱。
^cb699c25爾時，世尊告優頭槃：「汝今入羅閱城求少溫湯。
所以然者，如我今日脊患風痛。」
^cb699c27優頭槃白佛：「如是。
世尊！」是時，優頭槃受佛教已，到時著衣持鉢，入羅閱城求湯。
爾時，尊者優頭槃便作是念：「世尊有何因緣，使我求湯？
如來諸結已盡，諸善普會。
然如來復作是語：『我今患風。』
又復世尊不授姓名，當至誰家？」
^cb700a3是時，尊者優頭槃以天眼觀羅閱城男子之類，必應度者。
是時，見羅閱城中有長者名毘舍羅先，
不種善根，無戒、無信、邪見，於佛、法、眾與邊見共相應。
彼便有此見：無施、無與、無有受者，亦復無有善惡果報，
無今世、後世、無父、無母，世無沙門、婆羅門等成就者，
於今世、後世自身作證而自遊化。
壽命極短，餘五日之後當取命終。
又事五道大神。是時，優頭槃便作是念：「如來必欲度此長者。
所以然者，此長者命終之後，當生啼哭地獄中。」
是時，優頭槃便笑，五道大神遙見笑，即隱其形而作人像，來至優頭槃所而給使令。
是時，尊者優頭槃將此使人往至長者門外住，默然不語。
^cb700a17是時，長者遙見有道人在門外立，即時便說此偈：
^gatha「汝今默然住，剃頭著袈裟，
^gatha為欲求何等，因由何故來？」
^cb700a21爾時，優頭槃復以此偈報曰：
^gatha「如來無著尊，今日患風發，
^gatha設有溫湯者，如來欲洗浴。」
^cb700a24是時，長者默然不報。
是時，五道大神告毘舍羅先曰：「長者可以湯相惠，
必當獲福無量，當得甘露之報。」
^cb700a26是時，長者報曰：「我自有五道大神，用此沙門為？
能加益何等事？」
^cb700a28是時，五道大神便說此偈：
^gatha「如來當生時，天帝來下侍，
^gatha更誰出是者，能與共儔匹。
^gatha用五道神為，不能有所濟，
^gatha寧供養釋師，便獲大果報。」
^cb700b4爾時，五道大神復重語長者曰：「汝好自守護身、
口、意行，汝不知五道大神之威力乎？」
是時，五道大神即化作大鬼神形，右手執劍語長者曰：
「今我身者是五道大神，速與此沙門湯，勿足稽留。」
^cb700b8是時，長者便作是念：「甚奇！
甚特！五道大神乃供養此沙門。」
即以香湯授與道人，復以石蜜授與沙門。
^cb700b10是時，五道大神自執此香湯，共優頭槃至世尊所，以此香湯奉上如來。
爾時，世尊以此香湯，沐浴身體，風尋時差，更不增劇。
^cb700b13是時，長者後五日便取命終，生四天王中。
是時，尊者優頭槃聞長者命終，即往至世尊所，
頭面禮足，在一面坐。
是時，優頭槃白如來言：「此長者命終為生何處？」
^cb700b17世尊告曰：「此長者命終生四天王中。」
^cb700b18優頭槃白佛言：「此長者於彼命終當生何處？」
^cb700b19世尊告曰：「於彼命終當生四天王中，三十三天，
乃至生他化自在天，於彼命終，復來生四天王中。
此長者身，六十劫中不墮惡趣，最後得作人身，
剃除鬚髮，著三法衣，出家學道，成辟支佛。
所以然者，湯施之德，其福乃爾。
是故，優頭槃！恒念浴眾僧，聞說道教。
如是，優頭槃！當作是學。」
^cb700b26爾時，尊者優頭槃聞佛所說，歡喜奉行。
^n8【八】
^cb700b27聞如是：
一時，佛在舍衛國祇樹給孤獨園。
^cb700b28爾時，有異比丘不樂修梵行，欲捨禁戒還為白衣。
是時，彼比丘往至世尊所，頭面禮足，在一面坐。
爾時，彼比丘白世尊言：「我今不樂修於梵行，欲捨禁戒還為白衣。」
^cb700c3世尊告曰：「汝今何故不樂修梵行，欲捨禁戒還為白衣？」
^cb700c4比丘報曰：「我今心意熾盛，身中火燃。
若我見女人時，端正無雙，我爾時便作是念：『使此女人與我共交。』
又復作是念：『此非正法，設我從此心者，則非正理。』
我爾時復作是念：『此是惡利，非為善利；
此是惡法，非為善法。』
我今欲捨禁戒還為白衣，沙門禁戒實不可犯，我於俗人中可分檀布施。」
^cb700c11世尊告曰：「夫為女人有五種惡。
云何為五？一者穢惡，二者兩舌，三者嫉妬，
四者瞋恚，五者無反復。」
^cb700c13爾時，世尊便說此偈：
^gatha「非喜由財義，現善內懷毒，
^gatha壞人趣道善，如鷹捨污池。
^cb700c16「是故，比丘！當除不淨之想，思惟淨觀。
比丘思惟淨觀已，盡斷欲愛、色愛、無色愛、
盡斷無明、憍慢。汝今，比丘！
欲從何生？為從髮生？
然髮惡露不淨，皆由幻化誑惑世人。
手、爪、齒、形體之屬，乃無淨處，何者是真？
何者是實？從頭至足皆悉如是。
肝、膽、五藏、有形之物，無一可貪，何者是真？
汝今，比丘！欲從何生，汝今善修梵行，如來正法必當盡苦，
人命極短不久存世，雖復極壽不過百歲，所出無幾。
^cb700c25「比丘當知，如來出世，甚為難值，聞法亦難；
受四大形，亦復難得；諸根具足，亦復難得；
得生中國，亦復難值；與善知識相遭，亦復難得；
聞法亦難，分別義理，亦復難得；法法成就，此事亦難。
汝今，比丘！設與善知識從事者，便能分別諸法，亦當與人廣演其義。
設當聞法已，則能分別，能分別法已，則能說其義，
無有欲想、瞋恚、愚癡之想，以離三毒，便脫生、
老、病、死，我今粗說其義。」
^cb701a5爾時，彼比丘從佛受教，便從坐起，禮世尊足，便退而去。
^cb701a6是時，彼比丘在閑靜之處，思惟其法。
所以族姓之子剃除鬚髮，出家學道，欲修無上梵行：
生死已盡，梵行已立，所作已辦，更不復受胎，如實知之。
爾時，彼比丘便成阿羅漢。
^cb701a10爾時，彼比丘聞佛所說，歡喜奉行。
^n9【九】
^cb701a12聞如是：
一時，佛在羅閱城迦蘭陀竹園所，與大比丘眾五百人俱。
^cb701a13爾時，阿難、多耆奢時到，著衣持鉢，入城乞食。
是時，多耆奢在一巷中見一女人，極為端正，
與世奇特；見已，心意錯亂，不與常同。
^cb701a16是時，多耆奢即以偈向阿難說：
^gatha「欲火之所燒，心意極熾然，
^gatha願說滅此義，多有所饒益。」
^cb701a20是時，阿難復以此偈報曰：
^gatha「知欲顛倒法，心意極熾然，
^gatha當除想像念，欲意便自休。」
^cb701a23是時，多耆奢復以偈報曰：
^gatha「心為形之本，眼為候之原，
^gatha睡臥見扶接，形如亂草萎。」
^cb701a26是時，尊者阿難即前進，以右手摩多耆奢頭。
爾時，即說此偈：
^gatha「念佛無貪欲，度彼欲難陀，
^gatha覩天現地獄，制意離五趣。」
^cb701b1是時，多耆奢聞尊者阿難語已，便作是說：「止！
止！阿難！」俱乞食訖，還至世尊所。
^cb701b2是時，彼女人遙見多耆奢便笑。
時，多耆奢遙見女人笑，便生此想念：「汝今形體骨立皮纏，
亦如畫瓶，內盛不淨，誑惑世人，令發亂想。」
爾時，尊者多耆奢觀彼女人，從頭至足，此形體中有何可貪？
三十六物皆悉不淨。
今此諸物為從何生？
是時，尊者多耆奢復作是念：「我今觀他形，
為不如自觀身中，此欲為從何生？
為從地種生耶？水、火、風種生耶？
設從地種生，地種堅強不可沮壞；設從水種生，
水種極濡不可獲持；設從火種生，火種不可獲持；
設從風種生，風種無形而不可獲持。」
是時，尊者便作是念：「此欲者，但從思想生。」
^cb701b15爾時，便說此偈〔上文火種，類餘應少二字，
本同未詳〕：
^gatha「欲我知汝本，但以思想生，
^gatha非我思想汝，則汝而不有。」
^cb701b18爾時，尊者多耆奢又說此偈，如思惟不淨之想，即於彼處有漏心得解脫。
^cb701b19時，阿難及多耆奢出羅閱城至世尊所，
頭面禮足，在一面坐。
是時，多耆奢白世尊言：「我今快得善利，以有所覺。」
^cb701b22世尊告曰：「汝今云何自覺？」
^cb701b23多耆奢白佛言：「色者無牢，亦不堅固，不可覩見，
幻偽不真；痛者無牢，亦不堅固，亦如水上泡，
幻偽不真；想者無牢，亦不堅固，幻偽不真，
亦如野馬；行亦無牢，亦不堅固，亦如芭蕉之樹，
而無有實；識者無牢，亦不堅固，幻偽不真。」
重白佛言：「此五盛陰無牢，亦不堅固，幻偽不真。」
^cb701b29是時，尊者多耆奢便說此偈：
^gatha「色如聚沫，痛如浮泡，想如野馬，
^gatha行如芭蕉，識為幻法，最勝所說。
^gatha思惟此已，盡觀諸行，皆悉空寂，
^gatha無有真正，皆由此身，善逝所說。
^gatha當滅三法，見色不淨，此身如是，
^gatha幻偽不真，此名害法，五陰不牢，
^gatha已解不真，今還上跡。
^cb701c8「如是。世尊！我今所覺正謂此耳。」
世尊告曰：「善哉！多耆奢！
善能觀察此五盛陰本。
汝今當知，夫為行人當觀察此五陰之本，皆不牢固。
所以然者，當觀此五盛陰時，在道樹下成無上等正覺，亦如卿今日所觀。」
爾時，說此法時，坐上六十比丘漏盡意解。
^cb701c13爾時，尊者多耆奢聞佛所說，歡喜奉行。
^n10【一〇】
^cb701c15聞如是：
一時，佛在舍衛國祇樹給孤獨園。
^cb701c16爾時，僧迦摩長者子往至世尊所，頭面禮足，在一面坐。
是時，長者子白佛言：「唯願世尊聽在道次。」
^cb701c18是時，長者子即得為道，在閑靜之處，剋己修行，成其法果。
所以族姓子剃除鬚髮，出家學道：生死已盡，
梵行已立，所作已辦，更不復受胎，如實知之。
是時，僧迦摩便成阿羅漢。
是時，在閑靜之處，便生此念：「如來出現甚為難遇，
多薩阿竭時時乃出，亦如優曇鉢花時時乃出。
此亦如是，如來出現於世時時乃有，一切行滅亦復難遇，
出要亦難，愛盡、無欲、涅槃，此乃為要。」
^cb701c26爾時，僧迦摩婦母聞女聟作道人，不復著欲，
捨於家累，又捐我女，如棄聚唾。
爾時，此母往至女所，而語女曰：「汝聟實作道乎？」
^cb702a1其女報曰：「女亦不詳為作道不耶？」
其老母曰：「汝今可自莊嚴著好衣裳，抱此男、
女，往至僧迦摩所。」
爾時，母及女共相將至僧迦摩所。
爾時，尊者僧迦摩在一樹下結加趺坐。
是時，婦、母二人在前，默然而立。
^cb702a5是時，老母及女觀僧迦摩從頭至足，而語僧迦摩曰：「汝今何故不與我女共語乎？
今此兒女由汝而生，汝今所為實為非理，
人所不許，汝今所思惟者，非是人行。」
^cb702a9是時，尊者僧迦摩即時便說此偈：
^gatha「此外更無善，此外更無妙，
^gatha此外更無是，善念無過是。」
^cb702a13是時，婦母語僧迦摩曰：「我女今有何罪？
有何非法？今何故捨之出家學道？」
^cb702a14是時，僧迦摩便說此偈：
^gatha「臭處不淨行，瞋恚好妄語，
^gatha嫉妬心不正，如來之所說。」
^cb702a18是時，老母語僧迦摩曰：「非獨我女而有此事，一切女人皆同此耳。
舍衛城中人民之類，見我女者，悉皆意亂，
欲與交通，如渴欲飲，覩無厭足，皆起想著。
汝今云何捨之學道，方更謗毀？
設汝今日不用我女者，汝所生男、女，還自錄之。」
^cb702a24爾時，僧迦摩復說此偈：
^gatha「我亦無男女，田業及財寶，
^gatha亦復無奴婢，眷屬及營從。
^gatha獨步無有侶，樂於閑靜處，
^gatha行作沙門法，求於正佛道。
^gatha有男有女者，愚者所習行，
^gatha我常無我身，豈有男女哉。」
^cb702b2是時，婦、母、男、女聞說此偈已，各作是念：
「如我今日觀察此意，必不還家。」
復更觀察從頭至足，長歎息已，前自長跪，
而作是語：「設身、口、意所造非法者，盡共忍之。」
即遶三匝而退所在。
^cb702b6是時，尊者阿難到時，著衣持鉢，入舍衛城乞食，
遙見老母及女而問之曰：「向者頗見僧迦摩乎？」
^cb702b8其老母報曰：「雖見亦不為見。」
^cb702b9阿難報曰：「頗共言語乎？」
老母報曰：「雖共言語，不入我意。」
^cb702b10是時，尊者阿難便說此偈：
^gatha「欲使火生水，復使水生火，
^gatha空法欲使有，無欲欲使欲。」
^cb702b14是時，尊者阿難乞食已，還詣祇樹給孤獨園。
往至僧迦摩所，在一面坐。
語僧迦摩曰：「已知如真法乎？」
^cb702b16僧迦摩報曰：「我已覺知如真法也。」
^cb702b17阿難報曰：「云何覺知如真法乎？」
僧迦摩報曰：「色者無常，此無常義即是苦；
苦者即無我；無我者即是空也。
痛、想、行、識皆悉無常，此無常義即是苦；
苦即無我；無我者即是空也。
此五盛陰是無常義；無常義者即是苦義；
我非彼有，彼非我有。」
是時，僧迦摩便說此偈：
^gatha「苦苦還相生，度苦亦如是，
^gatha賢聖八品道，乃至滅盡處。
^gatha更不還此生，流轉天人間，
^gatha當盡苦原本，永息無移動。
^gatha我今見空跡，如佛之所說，
^gatha今得阿羅漢，更不受胞胎。」
^cb702c1是時，尊者阿難歎曰：「善哉！
如真之法善能決了。」
^cb702c2是時，阿難便說此偈：
^gatha「善守梵行跡，亦能善修道，
^gatha斷諸一切結，真佛之弟子。」
^cb702c5爾時，阿難說此偈已，即從坐起而去。
往至世尊所，頭面禮足，在一面立。
^cb702c6爾時，阿難以此因緣，具白世尊。
爾時，世尊告諸比丘：「欲平等論阿羅漢，當言僧迦摩比丘是也。
能降伏魔官屬者，亦是僧迦摩比丘。
所以然者，僧迦摩比丘七變往降魔，今方成道。
自今已後，聽七變作道。
過此限者，則為非法。」
^cb702c13爾時，世尊告諸比丘：「我聲聞中第一比丘能降伏魔，
今方成道者，所謂僧迦摩比丘是。」
^cb702c15爾時，諸比丘聞佛所說，歡喜奉行。
增壹阿含經卷第二十七

^pb1^folio#agmu28增壹阿含經卷第二十八
^lb^au〔東晉罽賓三藏瞿曇僧伽提婆譯〕
^lb^ck36【聽法品】聽法品第三十六
^n1【一】
^cb702c23聞如是：
一時，佛在舍衛國祇樹給孤獨園。
^cb702c24爾時，世尊告諸比丘：「隨時聽法有五功德，隨時承受不失次第。
云何為五？未曾聞者，便得聞之；以得聞者，
重諷誦之；見不邪傾；無有狐疑；即解甚深之義。
隨時聽法有五功德。
是故，諸比丘！當求方便，隨時聽法。
如是，諸比丘！當作是學。」
^cb702c29爾時，諸比丘聞佛所說，歡喜奉行。
^n2【二】
^cb703a2聞如是：
一時，佛在舍衛國祇樹給孤獨園。
^cb703a3爾時，世尊告諸比丘：「造作浴室有五功德。
云何為五？一者除風，二者病得差，三者除去塵垢，
四者身體輕便，五者得肥白。
是謂，比丘！造作浴室有此五功德。
是故，諸比丘！若有四部之眾欲求此五功德者，
當求方便，造立浴室。
如是，諸比丘！當作是學。」
^cb703a9爾時，諸比丘聞佛所說，歡喜奉行。
^n3【三】
^cb703a10聞如是：
一時，佛在舍衛國祇樹給孤獨園。
^cb703a11爾時，世尊告諸比丘：「施人楊枝有五功德。
云何為五？一者除風，二者除涎唾，三者生藏得消，
四者口中不臭，五者眼得清淨。
是謂，比丘！施人楊枝有五功德。
若善男子、善女人求此五功德，當念以楊枝用惠施。
如是，比丘！當作是學。」
^cb703a16爾時，諸比丘聞佛所說，歡喜奉行。
^n4【四】
^cb703a18聞如是：
一時，佛在舍衛國祇樹給孤獨園。
^cb703a19爾時，世尊告諸比丘：「汝等頗見屠牛之人，
以此財業後得乘車馬、大象乎？」
^cb703a20諸比丘對曰：「非也。
世尊！」
^cb703a21世尊告曰：「善哉！諸比丘！
我亦不見、不聞屠牛之人殺害牛已，得乘車馬、大象。
所以然者，我亦不見屠牛之人得乘車馬、
大象，終無此理。云何，比丘！
汝等頗見屠羊、殺猪䐗，或獵捕鹿，如此之人作此惡已，
得此財業後得乘車馬、大象乎？」
^cb703a26諸比丘對曰：「非也。
世尊！」
^cb703a27世尊告曰：「善哉！諸比丘！
我亦不見、不聞屠牛之人殺害生類已，
得乘車馬、大象，終無此理。
汝等比丘，若見殺牛之人乘車馬者，此是前世之德，
非今世福也；皆是前世宿行所致也。
汝等若見殺羊之人得乘車馬者，當知此人前世宿福之所種也。
所以然者，皆由殺心不除故也。
何以故。若有人親近惡人，好喜殺生，種地獄之罪。
若來人中，壽命極短。
若復有人好喜偷盜，種地獄罪，如彼屠牛之人，
賤取貴賣，誑惑世人，不按正法。
屠牛之人亦復如是，由殺心故，致此罪咎，
不得乘車馬、大象。
是故，諸比丘！當起慈心於一切眾生。
如是，諸比丘！當作是學。」
^cb703b11爾時，諸比丘聞佛所說，歡喜奉行。
^n5【五】
^cb703b13聞如是：
一時，佛在舍衛國祇樹給孤獨園。
爾時世尊與大比丘眾五百人俱。
^cb703b14爾時，釋提桓因如屈申臂頃，來至世尊所，
頭面禮足，在一面坐。
爾時，釋提桓因白世尊言：「如來亦說：『夫如來出世必當為五事。
云何為五？當轉法輪；當度父母；無信之人立於信地；
未發菩薩心令發菩薩意；於其中間當受佛決。
此五因緣如來出現必當為之。』
今如來母在三十三天，欲得聞法，今如來在閻浮里內，
四部圍遶，國王人民皆來運集。
善哉！世尊！可至三十三天與母說法。」
是時，世尊默然受之。
^cb703b24爾時，難陀、優槃難陀龍王便作是念：「此諸禿沙門在我上飛，
當作方便，使不陵易。」
是時，龍王便興瞋恚，放大火風，使閻浮里內洞然火燃。
^cb703b27是時，阿難白佛言：「此閻浮里內，何故有此烟火？」
^cb703b28世尊告曰：「此二龍王便生此念：『禿頭沙門恒在我上飛，
我等當共制之，令不陵虛。』
便興瞋恚，放此烟火，由此因緣，故致此變。」
^cb703c2是時，大迦葉即從坐起，白世尊言：「我今欲往，與彼共戰。」
^cb703c4世尊告曰：「此二龍王極為兇惡，難可受化，卿還就坐。」
^cb703c5是時，尊者阿那律即從坐起，白世尊言：「我今欲往降彼惡龍。」
^cb703c6世尊告曰：「此二惡龍極為兇暴，難可受化，卿還就坐。」
^cb703c8是時，離越、尊者迦旃延、尊者須菩提、尊者優陀夷、
尊者婆竭，各從坐起，白世尊言：「我今欲往降伏惡龍。」
^cb703c10世尊告曰：「此二龍王極為兇惡，難可受化，卿還就坐。」
^cb703c11爾時，尊者大目揵連即從坐起，偏露右肩，
長跪叉手，白佛言：「欲往詣彼，降伏惡龍。」
^cb703c13世尊告曰：「此二龍王極為兇惡，難可降化，卿今云何化彼龍王？」
^cb703c15目連白佛言：「我先至彼，化形極大，恐怯彼龍，
後復化形極為微小，然後以常法則而降伏之。」
^cb703c17世尊告曰：「善哉！目連！
汝能堪任降伏惡龍。
然今，目連！堅持心意，勿興亂想。
所以然者，彼龍兇惡備觸嬈汝。」
^cb703c19是時，目連即禮佛足，屈申臂頃，於彼沒不現，往至須彌山上。
爾時，難陀、優槃難陀龍王遶須彌山七匝，
極興瞋恚，放大烟火。
^cb703c22是時，目連自隱本形，化作大龍王，有十四頭，
遶須彌山十四匝，放大火烟，當在二龍王上住。
^cb703c25是時，難陀、優槃難陀龍王見大龍王有十四頭，
便懷恐怖，自相謂言：「我等今日當試此龍王威力，為審勝吾不乎？」
^cb703c27爾時，難陀、優槃難陀龍王以尾擲大海中，
以水灑三十三天，亦不著目連身。
是時，尊者大目連復以尾著大海水中，
水乃至到梵迦夷天，并復灑二龍王身上。
^cb704a2是時，二龍王自相謂言：「我等盡其力勢，
以水灑三十三天；然此大龍王復過我上去，
我等正有七頭，今此龍王十四頭；我等遶須彌山七匝，
今此龍王遶須彌山十四匝；我今二龍王當共并力與共戰鬪。」
^cb704a7是時，二龍王極懷瞋恚，雷電霹靂放大火炎。
是時，尊者大目連便作是念：「凡龍戰鬪以火霹靂，
設我以火霹靂共戰鬪者，閻浮里內人民之類，及三十三天皆當被害。
我今化形極小，當與戰鬪。」
是時，目連即化形使小，便入龍口中，從鼻中出；
或從鼻入，從耳中出；或入耳中，從眼中出；
以出眼中，在眉上行。
^cb704a14爾時，二龍王極懷恐懼，即作是念：「此大龍王極有威力，
乃能從口中入，鼻中出；從鼻入，眼中出。
我等今日實為不如。
我等龍種今有四生，卵生、胎生、濕生、化生，
然無有出我等者，今此龍王威力乃爾，
不堪共鬪，我等性命死在斯須。」
皆懷恐懼，衣毛皆竪。
^cb704a20是時，目連以見龍王心懷恐懼，還隱其形，
作常形容，在眼𥇒上行。
是時，二龍王見大目連，自相謂言：「此是目連沙門！
亦非龍王。甚奇！甚特！
有大威力，乃能與我等共鬪。」
是時，二龍王白目連言：「尊者何為觸嬈我乃爾，欲何所誡勅？」
^cb704a25目連報曰：「汝等昨日而作是念：『云何禿頭沙門恒在我上飛，
今當制御之。』」
^cb704a27龍王報曰：「如是，目連！」
目連告曰：「龍王當知，此須彌山者是諸天道路，非汝所居之處。」
^cb704a29龍王報曰：「唯願恕之，不見重責，自今以後更不敢觸嬈，
興惡亂想，唯願聽為弟子。」
^cb704b2目連報曰：「汝等莫自歸我身，我所自歸者，汝等便自歸之。」
^cb704b3龍王白目連：「我等今日自歸如來。」
^cb704b4目連告曰：「汝等不可依此須彌山，自歸世尊；
今可共我至舍衛城，乃得自歸。」
^cb704b6是時，目連將二龍王，如屈申臂頃，從須彌山上至舍衛城。
爾時，世尊與無央數之眾而為說法。
是時，目連告二龍王曰：「汝等當知，今日世尊與無央數之眾而為說法，
不可作汝形至世尊所。」
^cb704b10龍王報曰：「如是，目連！」
^cb704b11是時，龍王還隱龍形，化作人形，不長不短，
容貌端正，如桃華色。
^cb704b12是時，目連至世尊所，頭面禮足，在一面坐。
是時，目連語龍王曰：「今正是時，宜可前進。」
^cb704b14是時，龍王聞目連語，即從坐起，長跪叉手，
白世尊言：「我等二族姓子，一名難陀，二名優槃難陀，
自歸如來，受持五戒，唯願世尊聽為優婆塞，盡形壽不復殺生。」
爾時，世尊彈指可之。
時，二龍王還復故坐，欲得聞法。
^cb704b19爾時，波斯匿王便作是念：「有何因緣，使此閻浮利內烟火乃爾？」
是時，王波斯匿乘寶羽之車出舍衛城，至世尊所。
爾時，人民之類遙見王來，咸共起迎：「善來，大王！
可就此坐。」
^cb704b23時，二龍王默然不起。
是時，波斯匿王禮世尊足，在一面坐。
是時，大王白世尊言：「我今欲有所問，唯願世尊事事敷演。」
^cb704b26世尊告曰：「欲有所問，今正是時。」
^cb704b27波斯匿王白佛言：「有何因緣，令此閻浮里內烟火乃爾？」
^cb704b28世尊告曰：「難陀、優槃難陀龍王之所造。
然今，大王！勿懷恐懼，今日更無烟火之變。」
^cb704c1是時，波斯匿王便作是念：「我今是國之大王！
人民宗敬，名聞四遠。
今此二人為從何來？
見吾至此，亦不起迎。
設住吾境界者當取閉之；設他界來者當取殺之。」
^cb704c5是時，龍王知波斯匿心中所念，便興瞋恚。
爾時，龍王便作是念：「我等無過於此王所，
更欲反害吾身；要當取此國王及迦夷國人，盡取殺之。」
是時，龍王即從坐起，禮世尊足即便而去。
離祇洹不遠，便不復現。
^cb704c10是時，波斯匿王見此人去，未久，白世尊言：
「國事猥多，欲還宮中。」
^cb704c11世尊告曰：「宜知是時。」
^cb704c12是時，波斯匿王即從坐起，便退而去。
告群臣曰：「向者二人為從何道去？
速捕取之。」是時，諸臣聞王教令，即馳走求之而不知處，便還宮中。
^cb704c15是時，難陀、優槃難陀龍王各生此念：「我等無過於彼王所，方欲取我等害之。
我等當共害彼人民，使無遺餘。」
是時，龍王復作是念：「國中人民有何過失？
當取舍衛城人民害之。」
復重作是念：「舍衛國人有何過失於我等？
當取王宮官屬盡取殺之。」
^cb704c21爾時，世尊以知龍王心中所念，告目連曰：
「汝今當救波斯匿王，無令為難陀、優槃難陀龍王所害。」
^cb704c23目連對曰：「如是。世尊！」
是時，目連受佛教誡，禮世尊足，便退而去；
在王宮上，結加趺坐，令身不現。
是時，二龍王雷吼霹靂，暴風疾雨，在王宮上，
或雨瓦石，或雨刀劍，未墮地之頃，便為優鉢蓮華在虛空中。
是時，龍王倍復瞋恚，雨大高山於宮殿上。
是時，目連復化使作種種飲食。
是時，龍王倍復瞋恚熾盛，雨諸刀劍。
是時，目連復化使作極好衣裳。
是時，龍王倍復瞋恚，復雨大沙礫石，在波斯匿宮上，
未墮地之頃，便化作七寶。
^cb705a4是時，波斯匿王見宮殿中雨種種七寶，
歡喜踊躍，不能自勝，便作是念：「閻浮里內有德之人，
無復過我，唯除如來。
所以然者，我家中種粳米一根上生，收拾得一斛米，
飯以甘蔗之漿𤚀，極為香美，今復於宮殿上雨七寶，我便能作轉輪聖王乎！」
是時，波斯匿王領諸婇女收攝七寶。
^cb705a11是時，二龍王自相謂言：「今將有何意？
我等來時欲害波斯匿王，今日變化乃至於斯。
所有力勢今日盡現。
猶不能動波斯匿王毫氂之分。」
^cb705a14是時，龍王見大目揵連在宮殿上結加趺坐，
正身正意，形不傾斜。
見已，便作是念：「此必是大目連之所為也。」
是時，二龍王以見目連便退而去。
是時，目連見龍去，還捨神足至世尊所，
頭面禮足，在一面坐。
^cb705a19時，波斯匿王便作是念：「今此種種飲食不應先食，
當先奉上如來，然後自食。」
是時，波斯匿王即車載珍寶，及種種飲食，
往至世尊所：「昨日天雨七寶及此飲食，唯願納受。」
^cb705a23爾時，大目揵連去如來不遠，佛告王曰：
「汝今可持七寶飲食之具，與大目連。
所以然者，蒙目連恩，得更生聖賢之地。」
^cb705a26波斯匿王白佛言：「有何因緣，言我更生？」
^cb705a27世尊告曰：「汝朝不至我所，欲得聽法乎？
爾時，有二人亦來聽法。
王生此念：『我於此國界，最為豪尊，眾人所敬，然此二人為從何來？
見我不起承迎。』」
^cb705b1時王白佛：「實然，世尊！」
^cb705b2世尊告曰：「此亦非人，乃是難陀、優槃難陀龍王。
彼知王意，自相謂言：『我等無過於此人王，何故反來害我？
要當方宜滅此國界。』
我等尋知龍王心中所念，即勅目連：『今可救波斯匿王，無令為龍所害也。』
即受我教，在宮殿上，隱形不現，作此變化。
是時，龍王極懷瞋恚，雨沙礫石於宮殿上，
未墮地之頃，化作七寶、衣裳、飲食之具。
由此因緣，大王！今日便為更生。」
^cb705b10是時，波斯匿王便懷恐怖，衣毛皆豎，前跪膝行至如來前，
而白佛言：「唯願世尊恩垂過厚，得濟生命。」
復禮目連足，頭面禮敬：「蒙尊之恩，得濟生命。」
^cb705b14爾時，國王便說此偈：
^gatha「唯尊壽無窮，長夜護其命，
^gatha度脫苦窮厄，蒙尊得脫難。」
^cb705b17是時，波斯匿王以天香華散如來身，便作是說：
「我今持此七寶奉上三尊，唯願納受。」
頭面禮足，遶佛三匝，便退而去。
^cb705b19是時，世尊便作是念：「此四部之眾多有懈怠，
替不聽法；亦不求方便，使身作證，亦不復求未獲者獲，
未得者得；我今宜可使四部之眾渴仰於法。」
爾時，世尊不告四部之眾，復不將侍者，
如屈申臂頃，從祇桓不現，往至三十三天。
^cb705b25爾時，釋提桓因遙見世尊來，將諸天眾，
前迎世尊，頭面禮足，請令就坐，並作是說：
「善來，世尊！久違覲省。」
^cb705b27是時，世尊便作是念：「我今當以神足之力自隱形體，使眾人不見我為所在。」
爾時，世尊復作是念：「我今於三十三天，化身極使廣大。」
^cb705b30爾時，天上善法講堂有金石縱廣一由旬。
爾時，世尊石上結加趺坐，遍滿石上。
爾時，如來母摩耶將諸天女至世尊所，
頭面禮足，在一面坐。
並作是說：「違奉甚久，今來至此，實蒙大幸，
渴仰思見，佛今日方來。」
是時，母摩耶頭面禮足已，在一面坐；釋提桓因亦禮如來足，
在一面坐。三十三天禮如來足，在一面坐。
是時，諸天之眾見如來在彼增益天眾，減損阿須倫。
^cb705c9爾時，世尊漸與彼諸天之眾說於妙論，
所謂論者：施論、戒論、生天之論，欲不淨想，
婬為穢惡，出要為樂。
爾時，世尊以見諸來大眾及諸天人心開意解，
諸佛世尊常所說法：苦、習、盡、道，普與諸天說之。
各於坐上，諸塵垢盡，得法眼淨。
復有十八億天女之眾而見道跡，三萬六千天眾得法眼淨。
是時，如來母即從坐起，禮如來足，還入宮中。
^cb705c17爾時，釋提桓因白佛言：「我今當以何食飯如來乎？
為用人間之食，為用自然天食？」
^cb705c18世尊告曰：「可用人間之食用食如來。
所以然者，我身生於人間，長於人間，於人間得佛。」
^cb705c21釋提桓因白佛言：「如是，世尊！」
是時，釋提桓因復白佛言：「為用天上時節？
為用人間時節？」
^cb705c23世尊告曰：「用人間時節。」
對曰：「如是。世尊！」
^cb705c24是時，釋提桓因即以人間之食，復以人間時節飯食如來。
^cb705c25爾時，三十三天各各自相謂言：「我等今見如來竟日飯食。」
^cb705c26是時，世尊便作是念：「我今當入如是三昧，
欲使諸天進便進，欲使諸天退便退。」
是時，世尊以入此三昧，進却諸天，隨其時宜。
^cb705c29是時，人間四部之眾不見如來久，往至阿難所，
白阿難言：「如來今為所在？
渴仰欲見。」
^cb706a1阿難報曰：「我等亦復不知如來所在。」
^cb706a2是時，波斯匿王、優填王至阿難所，問阿難曰：「如來今日竟為所在？」
^cb706a4阿難報曰：「大王！我亦不知如來所在。」
^cb706a5是時，二王思覩如來，遂得苦患。
爾時，群臣至優填王所，白優填王曰：「今為所患？」
^cb706a7時王報曰：「我今以愁憂成患。」
群臣白王：「云何以愁憂成患？」
^cb706a8其王報曰：「由不見如來故也。
設我不見如來者，便當命終。」
^cb706a9是時，群臣便作是念：「當以何方便，使優填王不令命終？
我等宜作如來形像。」
是時，群臣白王言：「我等欲作形像，亦可恭敬承事作禮。」
^cb706a12時，王聞此語已，歡喜踊躍，不能自勝，告群臣曰：「善哉！
卿等所說至妙。」
^cb706a14群臣白王：「當以何寶作如來形像？」
^cb706a15是時，王即勅國界之內諸奇巧師匠，而告之曰：「我今欲作形像。」
^cb706a16巧匠對曰：「如是。大王！」
^cb706a17是時，優填王即以牛頭栴檀作如來形像高五尺。
^cb706a18是時，波斯匿王聞優填王作如來形像高五尺而供養。
是時，波斯匿王復召國中巧匠，而告之曰：
「我今欲造如來形像，汝等當時辦之。」
時，波斯匿王而生此念：「當用何寶，作如來形像耶？」
斯須復作是念：「如來形體，黃如天金，今當以金作如來形像。」
是時，波斯匿王純以紫磨金作如來像高五尺。
爾時，閻浮里內始有此二如來形像。
^cb706a26是時，四部之眾往至阿難所，白阿難曰：
「我等渴仰於如來，所思欲覲尊，如來今日竟為所在？」
^cb706a28阿難報曰：「我等亦復不知如來所在。
但今共至阿那律所而問此義。
所以然者，尊者阿那律天眼第一，清淨無瑕穢，
彼以天眼見千世界、二千世界、三千大千世界，彼能知見。」
^cb706b3是時，四部之眾共阿難往至阿那律所，
白阿那律曰：「今此四部之眾來至我所，
而問我曰：『今日如來竟為所在？』
唯願尊者以天眼觀如來今為所在！」
^cb706b6是時，尊者阿那律報曰：「汝等且止！
吾今欲觀如來竟為所在。」
^cb706b8是時，阿那律正身正意，繫念在前，以天眼觀閻浮里內而不見之，
復以天眼觀拘耶尼、弗于逮、欝單曰而不見之，
復觀四天王、三十三天、豔天、兜術天、化自在天、
他化自在天，乃至觀梵天而不見之。
復觀千閻浮地、千瞿耶尼、千欝單曰、千弗于逮、
千四天王、千豔天、千兜術天、千化自在天、
千他化自在天、千梵天，而不見如來。
復觀三千大千剎土而復不見。
即從坐起語阿難曰：「我今已觀三千大千剎土而不見之。」
^cb706b18是時，阿難及四部之眾默然而止。
阿難作是念：「如來將不般涅槃乎？」
^cb706b19是時，三十三天各各自相謂言：「我等快得善利，
唯願七佛常現於世，天及世人多所潤益。」
或有天而作是語：「且置七佛，但使有六佛者，此亦甚善。」
或有天子言：「但使有五佛。」
或言：「四佛。」或言：「三佛。」
或言：「二佛出現世者，多所潤益。」
^cb706b25時，釋提桓因告諸天曰：「且置七佛，乃至二佛，
但使今日釋迦文佛久住世者，則多所饒益。」
^cb706b27爾時，如來意欲使諸天來，諸天便來，意欲使諸天去，諸天便去。
是時，三十三天各各自相謂言：「如來何故竟日而食？」
^cb706b29是時，釋提桓因告三十三天曰：「如來今日食，
以人間時節，不用天上時節。」
是時，世尊以經三月，便作是念：「閻浮里人四部之眾不見吾久，
甚有虛渴之想。我今當捨神足，使諸聲聞知如來在三十三天。」
是時，世尊即捨神足。
^cb706c6時，阿難往阿那律所，白阿那律言：「今四部之眾甚有虛渴，欲見如來。
然今如來不取滅度乎？」
^cb706c8是時，阿那律語阿難曰：「昨夜有天來至我所，
云：『如來在三十三天善法講堂。』
汝今且止！吾今欲觀如來所在。」
是時，尊者阿那律即結加趺坐，正身正意，
心不移動，以天眼觀三十三天，見世尊在壁方一由旬石上坐。
是時，阿那律即從三昧起，語阿難曰：「如來今在三十三天與母說法。」
^cb706c15是時，阿難及四部之眾歡喜踊躍，不能自勝。
是時，阿難問四部眾曰：「誰能堪任至三十三天問訊如來？」
^cb706c17阿那律曰：「今尊者目連神足第一，願屈神力往問訊佛。」
^cb706c18是時，四部之眾白目連曰：「今日如來在三十三天，
唯願尊者持四部姓名，問訊如來！
又持此義往白如來：『世尊在閻浮里內世間得道，唯屈威神還至世間！』」
^cb706c22目連報曰：「甚善！諸賢！」
是時，目連受四部之教，屈申臂頃，往至三十三天，到如來所。
是時，釋提桓因及三十三天遙見目連來，
諸天各生此念：「正是僧使？
若當是諸王之使？」
是時，諸天皆起往迎：「善來，尊者！」
^cb706c26是時，目連遙見世尊與無央數之眾而為說法。
見已，生此念：「世尊在此天中，亦復煩鬧。」
目連往至世尊所，頭面禮足，在一面立。
^cb706c29爾時，目連白佛言：「世尊！
四部之眾問訊如來；起居輕利，遊步康強。」
又白此事：「如來生長閻浮里內，於世間得道，
唯願世尊還來至世間，四部虛渴，欲見世尊！」
^cb707a4世尊告曰：「使四部之眾進業無惓。
云何，目連！四部之眾遊化勞乎？
無鬪訟耶？外道異學無觸嬈乎？」
^cb707a7目連報曰：「四部之眾行道無惓。」
「但，目連！汝向者作是念言：『如來在此亦煩閙。』
此事不然。所以然者，我說法時亦不經久，
設我作是念：『欲使諸天來，便來；欲使諸天不來，諸天則不來。』
目連！汝還世間，却後七日，如來當往僧迦尸國大池水側。」
^cb707a12是時，目連屈申臂頃，還詣舍衛城祇樹給孤獨園，
往詣四部眾，而告之曰：「諸賢當知，却後七日，如來當來下至閻浮里地僧迦尸大池水側。」
^cb707a16爾時，四部眾聞此語已，歡喜踊躍，不能自勝。
是時，波斯匿王、優填王、惡生王、優陀延王、
頻毘娑羅王，聞如來却後七日，當至僧迦尸國大池水側，
極懷歡喜，不能自勝。
是時，毘舍離人民之眾，迦毘羅越釋種，
拘夷羅越人民之眾，聞如來當來至閻浮里地，
聞已，歡喜踊躍，不能自勝。
^cb707a22爾時，波斯匿集四種之兵，詣池水側，欲見世尊。
是時，五王皆集兵眾往世尊所，欲得覲省如來及人民之眾。
迦毘羅越釋皆悉往世尊所，及四部之眾皆悉往世尊所，欲得見如來。
^cb707a26爾時，臨七日頭，釋提桓因告自在天子曰：
「汝今從須彌山頂至僧迦尸池水作三道路，觀如來不用神足至閻浮地。」
^cb707a29自在天子報曰：「此事甚佳，正爾時辦。」
爾時，自在天子即化作三道金、銀、水精。
是時，金道當在中央，俠水精道側、銀道側，化作金樹。
當於爾時，諸神妙尊天，七日之中皆來聽法。
^cb707b4爾時，世尊與數千萬眾前後圍遶，而為說法，
說：「五盛陰苦。云何為五？
所謂色、痛、想、行、識。
云何為色陰？所謂此四大身，是四大所造色，是謂名為色陰也。
^cb707b8「彼云何名為痛陰？
所謂苦痛、樂痛、不苦不樂痛，是謂名為痛陰。
^cb707b9「彼云何名想陰？所謂三世共會，是謂名為想陰。
^cb707b10「彼云何名為行陰？
所謂身行、口行、意行，此名行陰。
^cb707b11「彼云何名為識陰？
所謂眼、耳、鼻、口、身、意，此名識陰。
^cb707b13「彼云何名為色？所謂色者，寒亦是色，熱亦是色，
飢亦是色，渴亦是色。
^cb707b14「云何名為痛？所謂痛者，痛者名覺。
為覺何物？覺苦、覺樂、覺不苦不樂，故名為覺也。
^cb707b16「云何名為想？所謂想者，想亦是知。
知青、黃、白、黑，知苦樂，故名為知。
^cb707b18「云何名為行？所謂行者，能有所成，故名為行。
為成何等？或成惡行，或成善行，故名為行。
^cb707b20「云何名為識？所謂識，識別是非，亦識諸味，此名為識也。
^cb707b21「諸天子當知，此五盛陰，知三惡道、天道、
人道；此五盛陰滅，便知有涅槃之道。」
爾時，說此法時，有六萬天人得法眼淨。
^cb707b24爾時，世尊與諸天人說法已，即從坐起，
詣須彌山頂，說此偈：
^gatha「汝等當勤學，於佛法聖眾，
^gatha當滅死逕路，如人鈎調象。
^gatha若能於此法，而無懈怠者，
^gatha便當盡生死，無有苦原本。」
^cb707c1爾時，世尊說此偈已，便詣中道。
是時，梵天在如來右處銀道側，釋提桓因在水精道側，
及諸天人在虛空中散華燒香，作倡伎樂，娛樂如來。
^cb707c4是時，優鉢華色比丘尼聞如來今日當至閻浮提僧迦尸池水側，
聞已，便生此念：「四部之眾、國王、大臣、國中人民，靡不往者。
設我當以常法往者，此非其宜。
我今當作轉輪聖王形容，往見世尊。」
是時，優鉢華色比丘尼還隱其形，作轉輪聖王形，七寶具足。
所謂七寶者，輪寶、象寶、馬寶、珠寶、玉女寶、
典兵寶、典藏寶，是謂七寶。
^cb707c11爾時，尊者須菩提在羅閱城耆闍崛山中，在一山側縫衣裳。
是時，須菩提聞世尊今日當來至閻浮里地，
四部之眾靡不見者，我今者宜可時往問訊禮拜如來。
爾時，尊者須菩提便捨縫衣之業，從坐起，右脚著地。
是時，彼復作是念：「此如來形，何者是世尊？
為是眼、耳、鼻、口、身、意乎？
往見者復是地、水、火、風種乎？
一切諸法皆悉空寂，無造、無作，如世尊所說偈言：
^gatha「『若欲禮佛者，及諸最勝者，
^gatha陰持入諸種，皆悉觀無常。
^gatha曩昔過去佛，及以當來者，
^gatha如今現在佛，此皆悉無常。
^gatha若欲禮佛者，過去及當來，
^gatha說於現在中，當觀於空法。
^gatha若欲禮佛者，過去及當來，
^gatha現在及諸佛，當計於無我。』
^cb707c28「此中無我、無命、無人、無造作，亦無形容，
有教、有授者，諸法皆悉空寂。
何者是我？我者無主。`)