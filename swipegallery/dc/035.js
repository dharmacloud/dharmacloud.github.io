jsonp(35,{"name":"dc","start":104099},`^cb797a1象舍利弗報曰：「我先非羅漢也。
諸居士當知，五通與六通，各各差別，今當說十一通。
夫五通仙人欲愛已盡，若生上界，復來墮欲界。
六通阿羅漢如來弟子者，得漏盡通，即於無餘涅槃界而般涅槃。」
^cb797a5時，諸人民復白言：「我等觀察舍利弗所說，
世間無有阿羅漢捨法服，習白衣行。」
^cb797a7時，象舍利弗報曰：「如是。
如汝所言，無有阿羅漢還捨法服，習白衣行者。
有十一法，阿羅漢所不習者。
云何為十一？漏盡阿羅漢終不捨法服，
習白衣行；漏盡阿羅漢終不習不淨行；
漏盡阿羅漢終不殺生：漏盡阿羅漢終不盜；
漏盡阿羅漢食終不留遺餘；漏盡阿羅漢終不妄語；
漏盡阿羅漢終不群類相佐；漏盡阿羅漢終不吐惡言；
漏盡阿羅漢終不有狐疑；漏盡阿羅漢終不恐懼；
漏盡阿羅漢終不受餘師，又不更受胞胎。
是謂，諸賢士！漏盡阿羅漢終不處十一之地。」
^cb797a18爾時，諸人民白象舍利弗言：「我等聞尊者所說，
觀外道異學，如觀空瓶而無所有，今察內法如似蜜瓶，
靡不甘美，今如來正法亦復如是。
今彼梵志受罪無量。」
^cb797a22爾時，象舍利弗飛在虛空，結加趺坐，便說此偈：
^gatha「不解彼此要，習於外道術，
^gatha彼此而鬪亂，智者所不行。」
^cb797a26爾時，拘留沙人民白象舍利弗言：「所說過多，
實為難及，猶盲者得眼，耳聾者得聽。
今尊者所說亦復如是，無數方便而說法教。
我等今日自歸如來、法及比丘僧，唯願尊者聽為優婆塞，盡形壽不復殺生。」
^cb797b1爾時，象舍利弗與諸人民說微妙之法，
令發歡喜之心，各從坐起，禮足而去。
^cb797b3爾時，尊者阿難聞梵志謗象舍利弗，然無所至，
尚不能熟視象舍利弗，況與共論！
即往世尊所，以此因緣，具白如來。
爾時，世尊告阿難曰：「夫論平等阿羅漢，當說象舍利弗是也。
所以然者，今象舍利弗已成阿羅漢，昔所傳羅漢名者今日已獲，
世俗五通非真實行，後必還失；六通者是真實行。
所以然者，此象舍利弗先有五通，今獲六通。
汝亦當學及象舍利弗。
此是其義，當念奉行。」
^cb797b12爾時，阿難聞佛所說，歡喜奉行。
^n5【五】
^cb797b14聞如是：
一時，佛在舍衛國祇樹給孤獨園。
^cb797b15爾時，世尊告諸比丘：「今當說因緣之法，
善思念之，修習其行。」
^cb797b16諸比丘白佛言：「唯然，世尊！」
爾時，諸比丘從佛受教。
^cb797b17世尊告曰：「彼云何名為因緣之法？
所謂無明緣行，行緣識，識緣名色，名色緣六入，
六入緣更樂，更樂緣痛，痛緣愛，愛緣受，
受緣有，有緣生，生緣死，死緣憂、悲、苦、惱、不可稱計。
如是成此五陰之身。
^cb797b22「彼云何名為無明？
所謂不知苦，不知習，不知盡，不知道，此名為無明。
^cb797b24「彼云何名為行？所謂行者有三種。
云何為三？所謂身行、口行、意行，是謂為行。
^cb797b25「彼云何名為識？所謂六識身是也。
云何為六？所謂眼、耳、鼻、舌、身、意識，是謂為識。
^cb797b27「云何名為名？所謂名者，痛、想、念、更樂、思惟，是為名。
彼云何為色？所謂四大身及四大身所造色，是謂名為色。
色異、名異、故曰名色。
^cb797c1「彼云何六入？內六入。
云何為六？所謂眼、耳、鼻、舌、身、意入，是謂六入。
^cb797c3「彼云何名為更樂？
所謂六更樂身。云何為六？
所謂眼、耳、鼻、舌、身、意更樂，是謂名為更樂。
^cb797c5「彼云何為痛？所謂三痛。
云何為三？所謂樂痛、苦痛、不苦不樂痛，是謂名為痛。
^cb797c7「彼云何名為愛？所謂三愛身是也。
欲愛、有愛、無有愛。
^cb797c8「云何為受？所謂四受是。
云何為四？所謂欲受、見受、戒受、我受，是謂四受。
^cb797c10「彼云何為有？所謂三有。
云何為三？欲有、色有、無色有，是名為有。
^cb797c11「彼云何為生？所謂生者，等具出家，受諸有，
得五陰，受諸入，是謂為生。
^cb797c13「彼云何為老？所謂彼彼眾生，於此身分，
齒落髮白，氣力劣竭，諸根純熟，壽命日衰，
無復本識，是謂為老。
^cb797c15「云何為死？所謂彼彼眾生，展轉受形，身體無熅，
無常變易，五親分張，捨五陰身，命根斷壞，是謂為死。
比丘當知，故名為老、病、死。
此名為因緣之法，廣分別其義。
諸佛如來所應施行起大慈哀，吾今已辦。
當念在樹下露坐，若在塚間，當念坐禪，勿懷恐難。
今不精勤，後悔無益。」
^cb797c22爾時，阿難白世尊言：「如來與諸比丘說甚深緣本，然我觀察無甚深之義。」
^cb797c23世尊告曰：「止！止！阿難！
勿興此意。所以然者，十二因緣者極為甚深，非是常人所能明曉。
我昔未覺此因緣法時，流浪生死，無有出期。
又復，阿難！不但今日汝言因緣不甚深，昔日已來言不甚深也。
所以然者，乃昔過去世時，有須焰阿須倫王竊生此念，
欲捉日月，出大海水，化身極大，海水齊腰。
^cb798a2「爾時，彼阿須倫王有兒名拘那羅，自白其父：『我今欲於海水沐浴。』
須焰阿須倫報曰：『莫樂海水中浴。
所以然者，海水極深且廣，終不堪任海水中浴。』
時，拘那羅白言：『我今觀水齊大王腰，何以故復言甚深？』
是時，阿須倫王即取兒著大海水中。
爾時，阿須倫兒足不至水底，極懷恐怖。
爾時，須焰告其子曰：『我先勅汝，海水甚深，汝言無苦。
唯我能在大海水洗浴，非汝所能欲洗。』
^cb798a10「爾時須焰阿須倫者，豈異人乎？
莫作是觀。所以然者，須焰者即我身是也。
爾時阿須倫兒，即汝身是也。
爾時海水甚深，汝言無苦；今復言十二因緣甚深之法，汝復言無是甚深。
其有眾生不解十二緣法，流轉生死，無有出期，
皆悉迷惑，不識行本，於今世至後世，從後世至今世，
永在五惱之中，求出甚難。
我初成佛道，思惟十二因緣，降伏魔官屬，
以除無明而得慧明，諸闇永除，無塵垢，
又我，阿難！三轉十二說此緣本時，即成覺道。
以此方便，知十二緣法極為甚深，非常人所能宣暢。
如是，阿難！當念甚深，奉持此十二因緣之法，當念作是學。」
^cb798a23爾時，阿難聞佛所說，歡喜奉行。
^n6【六】
^cb798a25聞如是：
一時，佛在羅閱城迦蘭陀竹園所，與大比丘眾五百人俱。
^cb798a26爾時，羅閱城中有梵志，名曰施羅，備知諸術，
外道異學經籍所記，天文、地理靡不貫練，又復教授五百梵志童子。
又彼城中有異學之士，名曰翅甯，多有所知，
為頻毘娑羅王所見愛敬，隨時供養給與梵志所須之施。
^cb798b2爾時，如來名稱遠布，如來、至真、等正覺、
明行成為、善逝、世間解、無上士、道法御、
天人師，號佛、眾祐，度人無量，出現世間。
是時，翅甯梵志興此念：「如來名號甚為難聞，
今我欲往問訊，親近禮敬。」
是時，翅甯梵志便往佛所，頭面禮足，在一面坐。
爾時，梵志白世尊言：「沙門瞿曇！
為姓何等？」
^cb798b9佛告梵志：「吾姓剎利。」
梵志問曰：「諸婆羅門各有此論：『吾姓最豪，無有出者。』
或言：『姓白。』或言：『姓黑。』
婆羅門自稱言：『梵天所生。』
今，沙門瞿曇！欲何等論說？」
^cb798b12佛告之曰：「梵志當知，其有婚姻嫁娶，便當求豪貴之姓。
然我正法之中，無有高下、是非之名姓也。」
^cb798b14梵志復白言：「云何，瞿曇！
生處清淨，然後法得清淨？」
^cb798b16佛告梵志：「汝用法清淨，生處清淨為乎？」
^cb798b17梵志又曰：「諸婆羅門各興此論：『吾姓最豪，無有出者。』
或言：『姓白。』或言：『姓黑。』
婆羅門自稱言：『梵天所生。』」
^cb798b19佛告梵志：「若當剎利女適𡣪婆羅門家，
設生男兒者，當從何姓？」
^cb798b20梵志報曰：「彼當言婆羅門種。
所以然者，由父形故，得有此兒。」
^cb798b22佛告梵志：「若復婆羅門女出適𡣪剎利家，
生男兒者，彼當從何姓？」
^cb798b23梵志報曰：「彼人當是剎利種。
所以然者，由父遺形故，得有此兒。」
^cb798b25佛告梵志：「熟自思惟，然後報吾。
汝今所說前與後皆不相應。
云何，梵志！設驢從馬後生駒者，當言是馬？
為是驢也？」
^cb798b28梵志報曰：「如此之類當言驢馬。
所以然者，由驢遺形故，得此駒也。」
^cb798b29佛告梵志：「汝熟思惟，然後報吾。
汝今所說前後不相應。
汝前所說剎利女出適𡣪婆羅門家，
若生兒者，便言婆羅門種；今驢逐馬生駒者，便言驢馬。
將不違前語乎？設復，梵志！
若馬逐驢生駒者，名之云何？」
^cb798c5梵志報曰：「當名為馬驢。」
^cb798c6佛告之曰：「云何，梵志！
馬驢、驢馬豈復有異乎？
若復有人言寶一斛，復有人言一斛寶，此二義豈有異乎？」
^cb798c8梵志報曰：「此是一義。
所以然者，寶一、一寶此義不異也。」
^cb798c9佛告梵志：「云何馬驢、驢馬此非一義乎？」
^cb798c10梵志報言：「今，沙門瞿曇！
雖有斯言，然婆羅門自稱言：『吾姓最豪，無有出者。』」
^cb798c12佛告梵志：「汝先稱譽其母，後復歎說其父。
若復父亦是婆羅門種，母亦是婆羅門種，
後生二兒，彼時其中一兒，多諸技術，無事不覽，第二子者了無所知。
是時，父母為敬待何者？
為當敬待有智者？
為當敬待無所知者？」
^cb798c17梵志報曰：「其父母應當敬待高德聰明者，不應敬待無有智者。
所以然者，今此一子無事不了，無事不閑，
正應敬待此子，不應敬待無智之子。」
^cb798c21佛告梵志：「若彼二子，一聰明者，便復興意作殺、
盜、淫泆十惡之法；彼一子不聰明者，守護身、
口、意行，十善之法一無所犯。
彼父母應當敬待何者？」
^cb798c24梵志報曰：「彼父母應當敬待行十善之子，彼行不善之人復敬待為？」
^cb798c26佛告梵志：「汝先歎其多聞，後歎其戒。
云何，梵志！若復有二子，一子父專正，母不專正；
一子父不專正，母專正。
彼子若母正、父不正者，無事不閑，博知經術。
第二子父正、母不正者，既不博學，但持十善。
然其父母應敬待何者？
為當敬待母淨父不淨者？
為當敬待父淨母不淨者？」
^cb799a3梵志報曰：「應當敬待母淨之子。
所以然者，由知經書，博諸伎術故。
所謂第二子父淨母不淨，雖復持戒而無智慧，竟何所至？
有聞則有戒。」
^cb799a6佛告梵志：「汝前歎說父淨，不歎說母淨；
今復歎說母淨，不歎說父淨。
先歎聞德，後歎禁戒；復歎說戒，後方說聞。
云何，梵志！若彼二梵志子，其中一子多聞博學，
兼持十善；其第二子既有智慧，兼行十惡。
彼父母應當敬待何者？」
^cb799a12梵志報曰：「應當敬父淨、母不淨之子。
所以然者，由其博覽諸經，曉諸技術，由父淨生得此子，
兼行十善，無所觸犯，一切具足諸德本故。」
^cb799a15佛告之曰：「汝本說其姓，後說其聞，不說其姓；
後復說戒，不說聞，後復說其聞，不說其戒。
汝今歎說父母聞、戒，豈不違前言乎？」
^cb799a18梵志白佛言：「沙門瞿曇！
雖有斯言，然婆羅門自稱言：『我姓最豪貴，無有出者。』」
^cb799a20世尊告曰：「諸有嫁娶之處則論姓，然我法中無有此義。
汝頗聞邊國遠邦及餘邊地人乎？」
^cb799a22梵志報曰：「唯然，聞之，有此諸人。」
^cb799a23世尊告曰：「彼土人民有二種之姓。
云何為二？一者人，二者奴，此二姓亦復不定。」
^cb799a25又問：「云何不定？」
世尊告曰：「或作人，後作奴；或作奴，後作人。
然眾生之類，盡同一類而無若干。
若復，梵志！天地敗毀，世間皆空。
是時，山河石壁草木之徒，皆悉燒盡，人亦命終。
若天地還欲成時，未有日月年歲之限。
爾時，光音天來至此間。
是時，光音天福德稍盡，無復精光，展轉相視，興起欲想。
欲意偏多者便成女人，欲意少者成男子。
展轉交接，便成胞胎。
由此因緣，故最初有人，轉生四姓，流布天下。
當以此方便知，人民盡出於剎利種。」
^cb799b6爾時，梵志白世尊言：「止，瞿曇！
如僂者得申，盲者得眼目，冥者得見明。
沙門瞿曇亦復如是，無數方便與我說法。
我今自歸沙門瞿曇，唯願與我說法，聽為優婆塞。」
^cb799b10爾時，梵志復白世尊：「唯願如來當受我請，將諸比丘眾當至我家。」
^cb799b11爾時，世尊默然受請。
是時，梵志見佛默然受請，即從坐起，頭面禮足，便退而去。
還至家中，辦具飲食，敷諸坐具，香汁灑地，
普自吐言：「如來當於此坐。」
^cb799b15爾時，施羅梵志將五百弟子，至翅甯梵志家，
遙見彼家敷好坐具，見已，問翅甯梵志：「汝今欲與男女嫁娶？
為欲請摩竭國頻毘娑羅王乎？」
^cb799b18翅甯梵志報曰：「我亦不請頻毘娑羅王，亦無嫁娶之事。
我今欲施設大福業。」
^cb799b20施羅梵志問曰：「願聞其意，欲施何福業？」
^cb799b21爾時，梵志偏露右肩，長跪叉手，白世尊自陳姓名。
「施羅當知，有釋種子出家學道，成無上至真、等正覺。
我今請佛及比丘僧，是故辦具種種坐具耳。」
^cb799b24是時，施羅梵志語翅甯梵志：「汝今言佛乎？」
^cb799b25報曰：「吾今言佛。」
又問：「甚奇！甚特！今乃聞佛音響，如來竟為所在？
吾欲見之。」
^cb799b27翅甯報曰：「今在羅閱城外竹園中住，將五百弟子自相娛樂，
欲往見者，宜知是時。」
^cb799b29此梵志即將五百弟子，往至佛所。
到已，共相問訊，在一面坐。
爾時，施羅梵志便生此念：「沙門瞿曇為端正，身作黃金色。
我等經籍亦有斯言：『如來出世之時，實不可遇，猶如優曇鉢花時時乃現。
若成就三十二相、八十種好，當趣二處：
若在家者當作轉輪聖王，七寶具足；若出家學道者，
必成無上道，為三界世祐。』
我今欲觀佛三十二相。」
爾時，梵志唯見三十相，而不覩二相，起狐疑猶豫，
不見廣長舌、陰馬藏。
^cb799c9爾時，施羅梵志即以偈問曰：
^gatha「吾聞三十二，大人之相好，
^gatha今不見二相，竟為在何所？
^gatha貞潔陰馬藏，其相甚難喻，
^gatha頗有廣長舌，舐耳覆面不？
^gatha願出廣長舌，使我無狐疑，
^gatha又使我見之，永無疑結網。」
增壹阿含經卷第四十五

^pb1^folio#agmu46增壹阿含經卷第四十六
^lb^au〔東晉罽賓三藏瞿曇僧伽提婆譯〕
^lb^ck49a【放牛品之二】放牛品第四十九今分品
^cb799c24爾時，世尊即吐舌，左右舐耳，還復縮之。
爾時，世尊即入三昧，使彼梵志見陰馬藏。
^cb799c25時，梵志見佛三十二相、八十種好，歡喜踊躍，不能自勝。
爾時，施羅梵志白佛言：「我今婆羅門，沙門剎利種；
然沙門、婆羅門皆同一道，求一解脫。
唯沙門聽，我等有得同一道乎？」
^cb799c29佛告梵志：「汝有此見。」
^cb800a1梵志報曰：「我有斯見。」
佛告梵志：「汝當興意向一解脫，所謂正見是也。」
^cb800a3梵志白佛言：「正見即是一解脫，復更有解脫乎？」
^cb800a4世尊告曰：「梵志！更有解脫得涅槃界，其事有八，
所謂正見、正治、正語、正業、正命、正方便、
正念、正定。是謂，梵志！
八種之道，得至涅槃。」
^cb800a7爾時，梵志白佛言：「頗有此眾生知此八種道乎？」
^cb800a8世尊告曰：「非一百千。
梵志當知，無數百千眾生知此八種之道。」
^cb800a9梵志白佛言：「頗復有此眾生不解此八種之道乎？」
^cb800a10世尊告曰：「有此眾生其不解者，非一人也。」
^cb800a11梵志白佛言：「頗復有眾生不得此法乎？」
^cb800a12佛告之曰：「有此眾生不得道，如此之人十一種。
云何為十一？所謂姦偽、惡語、難諫、無反復、
好憎性、害父母、殺阿羅漢、斷善根善事、
反為惡、計有我、起惡念向如來，是謂，梵志！
十一之人不能得此八種之道。」
^cb800a17當說此八種道時，時彼梵志諸塵垢盡，得法眼淨。
^cb800a19爾時，施羅梵志告五百弟子曰：「汝等各所好者，
各自誦習，吾欲於如來所，善修梵行。」
^cb800a20諸弟子白曰：「我等亦復欲出家學道。」
^cb800a21爾時，梵志及五百弟子各各長跪，白世尊言：「唯願世尊聽出家學道。」
^cb800a23佛告諸梵志：「善來，比丘！
於如來所善修梵行，漸盡苦原。」
^cb800a24如來說此語時，五百梵志即成沙門。
爾時，世尊漸與五百說微妙之論，所謂論者：
施論、戒論、生天之論，欲不淨想，出要為樂，
如諸佛世尊常所說法：苦、習、盡、道，爾時，世尊廣與諸人說之。
時五百人諸漏永盡，得上人法。
^cb800a29爾時，翅甯梵志又白：「時到，唯願屈神。」
^cb800b1爾時，世尊告施羅等五百比丘：「汝等各著衣持鉢。」
^cb800b2千比丘圍繞，至城中梵志所，就座而坐。
爾時，翅甯梵志見五百婆羅門皆作沙門，
即語之曰：「善哉！諸人，趣道之要，莫復是過。」
^cb800b5爾時，施羅比丘為翅甯說此偈曰：
^gatha「此外更無法，能勝此要者，
^gatha如此之比像，善者無過是。」
^cb800b9爾時，翅甯梵志白世尊言：「唯願世尊小留神待時！
正爾，更辦飲食。」
^cb800b10世尊告曰：「所辦飲食，但時貢之，勿懼不足。」
^cb800b11是時，翅甯梵志歡喜無量，躬自行食，供養佛及比丘僧。
爾時，世尊飯食已訖，除去食器，以若干種華，
散佛、比丘僧上，前白佛言：「唯願世尊，男女大小盡求作優婆塞。」
^cb800b15爾時，梵志婦懷妊，婦人白佛言：「我有娠，
亦不知是男，是女耶？
亦復自歸如來，聽為優婆夷。」
^cb800b17爾時，如來與諸大眾說微妙之法，即於座上而說此偈：
^gatha「快哉斯福報，所願必得果，
^gatha漸至安隱處，永無憂厄患。
^gatha死得生天上，設使諸魔天，
^gatha亦復不能使，為福者墮罪。
^gatha彼亦求方便，賢聖之智慧，
^gatha當盡於苦本，長離去八難。」
^cb800b25爾時，世尊說此偈已，便從坐起而去。
爾時，翅甯梵志聞佛所說，歡喜奉行！
^n7【七】
^cb800b27聞如是：
一時，佛在舍衛國祇樹給孤獨園。
^cb800b28爾時，世尊告諸比丘：「我恒一坐而食，身體輕便，
氣力強盛；汝等比丘，亦當一食，身體輕便，
氣力強盛，得修梵行。」
^cb800c1爾時，跋提婆羅白世尊言：「我不堪任而一食。
所以然者，氣力弱劣。」
^cb800c3佛告之曰：「若汝至檀越家，一分食之，一分持還家。」
^cb800c4跋提婆羅白佛言：「我亦不堪行此法。」
^cb800c5世尊告曰：「聽汝壞齋，通日而食。」
跋提婆羅白佛言：「我亦不堪任施行此法。」
爾時，世尊默然不報。
^cb800c7爾時，迦留陀夷向暮日入，著衣持鉢，入城乞食。
爾時極為闇冥。時優陀夷漸漸至長者家，
又彼長者婦懷妊，聞沙門在外乞食，即自持飯出惠施之。
然優陀夷顏色極黑，又彼時天欲降雨，處處抴電。
爾時，長者婦出門見沙門顏色極黑，即時驚怖乃呼：「是鬼。」
自便稱喚：「咄哉！見鬼。」
即時傷胎，兒尋命終。
是時，迦留陀夷尋還精舍，愁憂不歡，坐自思惟，悔無所及。
^cb800c15爾時，舍衛城中有如此之惡聲：「沙門釋種子呪墮他子。」
其中男女各相謂言：「今諸沙門！
行無節度，食不知時，如在家白衣，有何等異？」
^cb800c18爾時，眾多比丘聞諸人民各論此理：「沙門釋種子不知節度，
行來無忌。」其中，持戒比丘戒完具者，亦自怨責：
「實非我等之宜，食無禁限，行無時節，實是我等之非也。」
各共相將至佛所，頭面禮足，以此因緣，具白世尊。
^cb800c23爾時，佛告一比丘：「汝往喚迦留陀夷使來。」
^cb800c24是時，彼比丘受佛教已，即往喚優陀夷。
時優陀夷聞佛見呼，即來至世尊所，頭面禮足，在一面坐。
爾時，世尊問優陀夷曰：「汝審昨日暮入城乞食，
至長者家，使長者婦胎墮乎？」
^cb800c29優陀夷白佛言：「唯然，世尊！」
佛告優陀夷：「汝何故不別時節，又復欲雨而入城乞食；
此非汝宜，然是族姓子出家學道而貪著於食。」
^cb801a3爾時，優陀夷即從坐起，白世尊言：「自今之後，
不敢復犯，唯願世尊聽受懺悔。」
^cb801a5爾時，世尊告阿難曰：「速打揵稚，集諸比丘在普會講堂。」
^cb801a6阿難受佛教已。即集諸比丘集在講堂，
前白佛言：「諸比丘已集，世尊！
宜知是時。」
^cb801a8爾時，世尊即往講堂，在中央坐，告諸比丘：
「過去久遠諸佛世尊皆一坐而食，諸聲聞等亦一坐而食，
正使將來諸佛及弟子眾，亦當一坐而食。
所以然者，此是行道之要法，應當一坐而食。
若能一坐而食，身體輕便，心得開解；心已得解，
得諸善根；已得善根，便得三昧；已得三昧，如實而知之。
云何如實而知之？
所謂苦諦如實而知之；苦習諦如實而知之；
苦盡諦如實而知之；苦出要諦如實而知之。
汝等族姓子已出家學道，捨世八業，而不知時節，如彼貪欲之人有何差別？
梵志別有梵志之法，外道別有外道之法。」
^cb801a20是時，優波離白世尊言：「過去如來、將來諸佛，
皆一坐而食，唯願世尊當與諸比丘限時而食。」
^cb801a22世尊告曰：「如來亦有此智，但未犯者，要眼前有罪，乃當制限耳。」
^cb801a24爾時，世尊告諸比丘：「我專一坐而食，汝等亦當一坐而食。
今汝日中而食，不得過時。
汝等亦當學乞食之法。
云何比丘學乞食之法？
於是，比丘！趣以支命，得亦不喜，不得亦不憂；
設得食時，思惟而食，無有貪著之心，但欲使此身趣得存形，
除去舊痛，更不造新，使氣力充足。
如是，比丘！名為乞食。
汝等比丘，應當一坐而食。
^cb801b2「云何比丘一坐而食？
起則犯食，更不應食。
如是，比丘！名為一坐而食。
汝等比丘亦當應得食而食之。
云何比丘得而食之？
於是，比丘！以得食已，更復有為齊此于？
以食更得者不應復食。
如是，比丘！得食而食之。
汝等比丘，亦當應著三衣，應坐樹下，坐閑靜處，
應露坐苦行，應著補納衣，應在塚間，應著弊惡之衣。
所以然者，歎說少欲之人。
我今教汝等，當如迦葉比丘。
所以然者，迦葉比丘自行頭陀十一法，亦復教人行此要法。
我今教誡汝等，當如面王比丘。
所以然者，面王比丘著弊壞之衣，不著校飾。
是謂，比丘！我之教誡，當念修習。
如是，比丘！當作是學。」
^cb801b16爾時，跋提波羅及經三月不至世尊所。
爾時，阿難臨三月初，至跋提婆羅比丘所，
而告之曰：「今諸眾僧皆補納衣裳。
如是如來當人間遊行，今不往者，後悔無益。」
^cb801b20是時，阿難將跋提婆羅至世尊所，頭面禮足，
並復白佛言：「唯然，世尊！
聽我懺悔，自今已後，更不犯之。
如來制禁戒，然我不受之，唯願垂恕。」
如是再三。
^cb801b23是時，佛告曰：「聽汝悔過，後莫復犯。
所以然者，我自念生死無數，或作驢、騾、
駱駝、象、馬、猪、羊，以草養此四大形；或在地獄中，
以熱鐵丸噉之；或作餓鬼，恒食膿血；或作人形，
食此五穀；或作天形，食自然甘露。
無數劫中，形命共競，初無厭足。
優波離當知，如火獲薪，初無厭足，如大海水，吞流無足。
今凡夫之人亦復如是，貪食無厭足。」
^cb801c2爾時，世尊便說此偈：
^gatha「生死不斷絕，皆由貪欲故，
^gatha怨憎長其惡，愚者之所習。
^cb801c5「是故，跋提婆羅，當念少欲知足，無起貪想，興諸亂念。
如是，優波離！當作是學。」
^cb801c6爾時，跋提婆羅聞如來教誡已，在閑靜之處，
而自剋責，所以族姓子，出家學道者，修無上梵行：
生死已盡，梵行已立，所作已辦，更不復受有，如實而知。
爾時，跋提婆羅即成阿羅漢。
爾時，世尊告諸比丘：「我弟子中第一聲聞多飲食者，所謂吉護比丘是也。」
^cb801c12爾時，諸比丘聞佛所說，歡喜奉行。
^n8【八】
^cb801c14聞如是：
一時，佛在鴦藝村中，與大比丘眾五百人俱。
^cb801c15爾時，世尊告諸比丘：「諸人民皆稱汝等為沙門。
設復問：『汝等是沙門乎？』
汝等亦言：『是沙門。』
吾今告汝，沙門之行、婆羅門之行，汝等當念修習，
後必成果，如實不異。
所以然者，有二種沙門：有習行沙門，有誓願沙門。
^cb801c20「彼云何名為習行沙門？
於是，比丘行來、進止、視瞻、容貌、著衣、持鉢，
皆悉如法，不著貪欲、瞋恚、愚癡，但持戒精進，
不犯非法，等學諸戒，是謂名為習行沙門。
^cb801c23「彼云何名誓願沙門？
於是，或有比丘威儀、戒律、出入、進止、行步、
容貌、視瞻、舉動，皆悉如法，盡有漏成無漏，
於現法中身得證而自遊化：生死已盡，
梵行已立，所作已辦，更不復受有，如實知之。
是謂名誓願沙門。
是謂，比丘！二種沙門。」
^cb801c29爾時，阿難白世尊言：「彼云何名為沙門法行，婆羅門法行？」
^cb802a1佛告阿難：「於是，比丘飲食知足，晝夜經行，
不失時節，行諸道品。
^cb802a3「云何比丘諸根寂靜？
於是，比丘若眼見色，不起想著，興諸亂念，
於中眼根而得清淨，除諸惡念，不念不善之法。
若耳聞聲、鼻臭香、舌知味、身知細滑、意知法，
不起想著，興諸亂念，於意根而得清淨。
如是，比丘根得清淨。
^cb802a8「云何比丘飲食知足？
於是，比丘量腹而食，不求肥白，但欲使此身趣存而已，
除去故痛，新者不生，得修梵行。
猶如男女身生瘡痍，隨時以膏塗瘡，常欲使瘡愈故。
今此比丘亦復如是，量腹而食，所以以膏膏車者，
欲致遠故，比丘量腹而食者，欲趣存命故也。
如是，比丘飲食知足。
^cb802a14「云何比丘恒知景寤？
於是，比丘初夜、後夜恒知景寤，思惟三十七道之法。
若晝日經行，除去惡念諸結之想，復於初夜、
後夜經行，除去惡結不善之想，復於中夜右脇著地，
以脚相累，唯向明之想，復於後夜，出入經行，除去不善之念。
如是，比丘知時景寤。
如是，阿難！此是沙門要行。
^cb802a21「彼云何名婆羅門要行？
於是，比丘苦諦如實知之，苦習、苦盡、苦出要如實而知之，
後以解此欲漏心、有漏心、無明漏心而得解脫，
已得解脫，便得解脫智，生死已盡，梵行已立，
所作已辦，更不復受胎，如實知之。
此名為婆羅門要行之法。
阿難當知，此名為要行之義也。」
^cb802a28爾時，世尊便說此偈：
^gatha「沙門名息心，諸惡永已盡，
^gatha梵志名清淨，除去諸亂想。
^cb802b2「是故，阿難！沙門法行、婆羅門法行，當念修行。
其有眾生行此諸法，然後乃稱為沙門。
復以何故名為沙門？
諸結永息故名為沙門。
復以何故名為婆羅門？
盡除愚惑之法故名為梵志；亦名為剎利。
復以何故名剎利？
以其斷淫、怒、癡故名為剎利；亦名為沐浴。
以何故名為沐浴？
以其洗二十一結故名為沐浴。
亦名為覺。以何故名為覺？
以其覺了愚法、慧法故名為覺。
亦名為彼岸。以何等故名為彼岸？
以其從此岸至彼岸故名為彼岸。
阿難！能行此法者，然後乃名為沙門、婆羅門。
此是其義，當念奉行。」
^cb802b13爾時，阿難聞佛所說，歡喜奉行。
^n9【九】
^cb802b15聞如是：
一時，佛在釋翅迦毘羅越尼拘留園中，與大比丘眾五百人俱。
^cb802b16爾時，提婆達兜王子往至世尊所，頭面禮足，在一面坐。
是時，提婆達兜白佛言：「唯然，世尊！
聽我道次得作沙門。」
^cb802b19佛告提婆達兜：「汝宜在家分檀惠施。
夫為沙門，實為不易。」
^cb802b20是時，提婆達兜復再三白佛言：「唯然，世尊！
聽在末行。」
^cb802b21佛復告曰：「汝宜在家，不宜出家修沙門行。」
^cb802b22爾時，提婆達兜便生此念：「此沙門懷嫉妬心，
我今宜自剃頭，善修梵行。
何用是沙門為？」是時，提婆達兜即自退歸，
自剃鬚髮，著袈裟，自稱言：「我是釋種子。」
^cb802b26爾時，有一比丘名修羅陀，頭陀行乞食，
著補納衣，五通清徹。
是時，提婆達兜往至彼比丘所，頭面禮足，
前言：「唯願尊者當與我說教，使長夜而獲安隱。」
^cb802c1是時，修羅陀比丘即與說威儀禮節，思惟此法，捨此就彼。
是時，提婆達兜如彼比丘教而不漏失。
^cb802c3是時，提婆達兜比丘言：「唯願尊者當與我說神足道，我能堪任修行此道。」
^cb802c5爾時，比丘復與說神足之道：「汝今當學心意輕重；
已知心意輕重，復當分別四大：地、水、火、
風之輕重；已得知四大輕重，便當修行自在三昧；
已行自在三昧，復當修勇猛三昧；已行勇猛三昧，
復當修行心意三昧；已行心意三昧，復當行自戒三昧；
已修行自戒三昧，如是不久便當成神足道。」
^cb802c11爾時，提婆達兜受師教已。
自知心意輕重，復知四大輕重，盡修諸三昧，
無所漏失，爾時不久便成神足之道。
如是無數方便作變無量。
爾時，提婆達兜名聲流布四遠。
^cb802c15是時，提婆達兜以神足力，乃至三十三天，
採取種種優鉢蓮花、拘牟頭華，奉上阿闍世太子，
又告之曰：「此花是三十三天所出，釋提桓因遣來奉上太子。」
^cb802c19爾時，王太子見提婆達兜神足如是，便隨時供養，給其所須。
太子復作是念：「提婆達兜神足極為難及。」
時，提婆達兜復自隱形，作小兒身，在王太子膝上。
時，諸婇女各作斯念：「此是何人，為是鬼耶？
為是天耶？」語言未竟，便復化身，還復如故。
是時，王太子及諸宮人皆稱言：「此是提婆達兜。」
即給與所須，又傳此言：「提婆達兜名德不可具記。」
^cb802c27爾時，眾多比丘聞已，往至世尊所，頭面禮足，
白佛言：「提婆達兜者極大神足，能得衣裳、
飲食、床臥具、病瘦醫藥。」
^cb802c29佛告比丘：「汝等勿興此意，著提婆達兜利養，
又莫欽羨彼神足之力，彼人即當以此神足，
墮墜三惡道，提婆達兜所獲利養，及其神足當復秏盡。
所以然者，提婆達兜自當造身、口、意行。」
^cb803a4爾時，復興此念：「沙門瞿曇有神足，我亦有神足；
沙門瞿曇有所知，我亦有所知，沙門瞿曇姓貴，
我亦姓貴；若沙門瞿曇現一神足，我當現二；
沙門現二，我當現四；彼八我十六；彼十六我三十二；
隨其沙門所現變化，我當轉倍。」
爾時，眾多比丘聞提婆達兜有此語，五百餘比丘至提婆達兜所，
及五百比丘受太子供養。
^cb803a12時，舍利弗、目乾連自相謂言：「我等共到提婆達兜所，聽彼說法為何論說？」
即共相將至提婆達兜所。
^cb803a14爾時，提婆達兜遙見舍利弗、目乾連來，
即告諸比丘：「此二人是悉達弟子。」
甚懷歡悅。到已，共相問訊，在一面坐。
^cb803a17爾時，諸比丘各興此念：「釋迦文佛弟子，今盡來向提婆達兜。」
爾時，提婆達兜語舍利弗言：「汝今堪任與諸比丘說法乎？
吾欲小息，又患脊痛。」
^cb803a20是時，提婆達兜以脚相累右脇臥，以其歡喜心故便睡眠。
爾時，舍利弗、目乾連見提婆達兜眠，即以神足接諸比丘，飛在空中而去。
^cb803a23是時，提婆達兜覺寤，不見諸比丘，極懷瞋恚，
并吐斯言：「吾若不報怨者，終不名為提婆達兜也。」
此是提婆達兜最初犯五逆惡。
提婆達兜適生此念，即時失神足。
^cb803a27爾時，眾多比丘白世尊言：「提婆達兜比丘極有神足，乃能壞聖眾。」
^cb803a29爾時，世尊告諸比丘：「提婆達兜不但今壞聖眾，乃過去世時恒壞聖眾。
所以然者，乃往過去時亦壞聖眾，復興惡念：
『我要取沙門瞿曇殺之，於三界作佛，獨尊無侶。』」
^cb803b4是時，提婆達兜語阿闍世王：「古昔諸人壽命極長，
如今遂短，備王太子一旦命終者，則唐生於世間。
何不取父王害之，紹聖王位？
我當取如來害之，當得作佛。
新王、新佛，不亦快哉。」
^cb803b8爾時，阿闍世王即便差守門人，取父王閉在牢獄，
自立為王，治化人民。
時，諸群庶各相謂言：「此子未生則是怨家之子，因以為名阿闍世王。」
^cb803b11爾時，提婆達兜見阿闍世王撿父王已，
復興此念：「吾要當取沙門瞿曇害之。」
爾時，世尊在耆闍崛山一小山側。
爾時，提婆達兜到耆闍崛山，手擎大石長三十肘，廣十五肘而擲世尊。
是時，山神金毘羅鬼恒住彼山，見提婆達兜抱石打佛，即時申手接著餘處。
^cb803b17爾時，石碎一小片石，著如來足，即時出血。
爾時，世尊見已，語提婆達兜曰：「汝今復興意欲害如來，此是第二五逆之罪。」
^cb803b20爾時，提婆達兜復自思惟：「我今竟不得害此沙門瞿曇，當更求方便。」
捨而去，至阿闍世所，啟白王曰：「可飲黑象使醉，使害沙門。
所以然者，此象凶暴必能害此沙門瞿曇。
若當沙門有一切智者，明日必不來入城乞食；
若無一切智者，明日入城乞食，必當為此惡象所害也。」
^cb803b26爾時，阿闍世王即以醇酒飲象使醉，告令國中人民曰：
「其欲自安惜己命者，明日勿復城中行來。」
^cb803b29爾時，世尊到時，著衣持鉢，入羅閱城乞食。
國中男女大小四部之眾，聞阿闍世王以酒飲象，
欲害如來，皆共相將至世尊所，頭面禮足，
白佛言：「唯願世尊莫入羅閱城乞食！
何以故？王阿闍世飲象使醉，欲害如來。」
^cb803c5佛告諸優婆塞：「夫等正覺終不為他人所害也。」
^cb803c6爾時，世尊雖聞斯言，猶故入城。
爾時，惡象遙見世尊來，瞋恚熾盛，奔趣如來，欲得害之。
然佛見象來，即說斯偈：
^gatha「象莫害於龍，龍象出現難，
^gatha不以害龍故，得生於善處。」
^cb803c12爾時，彼象聞如來說此偈已，即前長跪舐如來足。
爾時，彼象即以悔過，心不自寧，即便命終，生三十三天。
^cb803c14爾時，王阿闍世及提婆達兜見象已死，慘然不悅。
提婆達兜語王曰：「沙門瞿曇已取象殺。」
^cb803c16王報之曰：「此沙門瞿曇有大神力，多諸伎術，乃能咒此龍象殺之。」
^cb803c18時，王阿闍世復作是說：「此沙門必威德具足，竟不為惡象所害。」
^cb803c19提婆達兜報言：「沙門瞿曇有幻惑之咒，
能使外道異學皆悉靡伏，何況畜生之類。」
^cb803c21是時，提婆達兜復作是念：「我今觀察阿闍世王意欲變悔。」
爾時，提婆達兜愁憂不樂，出羅閱城。
^cb803c23爾時，法施比丘尼遙見提婆達兜來，語提婆達兜曰：
「汝今所造極為過差，今悔猶易，恐後將難。」
^cb803c25時，提婆達兜聞此語已倍復瞋恚，尋報之曰：
「禿婢，有何過差，今易後難耶？」
^cb803c27法施比丘尼報曰：「汝今與惡共，并造眾不善之本。」
^cb803c29爾時，提婆達兜熾火洞然，即以手打比丘尼殺。
^cb804a1爾時，提婆達兜以害真人，往至己房，告諸弟子：
「汝等當知，我今以興意向沙門瞿曇。
然其義理，不應以羅漢復興惡意還向羅漢，吾今宜可向彼懺悔。」
^cb804a4是時，提婆達兜以此愁憂不樂，尋得重病。
提婆達兜告諸弟子：「我無此力，得往見沙門瞿曇！
汝等當扶我至沙門所。」
^cb804a7爾時，提婆達兜以毒塗十指爪甲，語諸弟子：「汝等輿我到彼沙門所。」
爾時，諸弟子即輿將至世尊所。
^cb804a9爾時，阿難遙見提婆達兜遠來，即白世尊言：
「提婆達兜今來必有悔心，欲向如來求改悔過。」
^cb804a12佛告阿難：「提婆達兜終不得至世尊所。」
^cb804a13爾時，阿難再三復白佛言：「今此提婆達兜已欲來至求其悔過。」
^cb804a14佛告阿難：「此惡人終不得至如來所，此人今日命根已熟。」
^cb804a15爾時，提婆達兜來至世尊所，語諸弟子：
「我今不宜臥見如來，宜當下床乃見耳。」
提婆達兜適下足在地，爾時地中有大火風起生，遶提婆達兜身。
爾時，提婆達兜為火所燒，便發悔心於如來所，
正欲稱南無佛，然不究竟，這得稱南無，便入地獄。
^cb804a21爾時，阿難以見提婆達兜入地獄中，白世尊言：
「提婆達兜今日以取命終，入地獄中耶？」
^cb804a23佛告之曰：「提婆達兜不為滅盡至究竟處。
今此提婆達兜興起惡心向如來身，身壞命終，入阿鼻地獄中。」
^cb804a26爾時，阿難悲泣涕淚，不能自勝。
佛告阿難：「汝何為悲泣乃爾？」
^cb804a27阿難白佛言：「我今欲愛心未盡，未能斷欲，故悲泣耳。」
^cb804a29爾時，世尊便說斯偈：
^gatha「如人自造行，還自觀察本，
^gatha善者受善報，惡者受其殃。
^gatha世人為惡行，死受地獄苦，
^gatha設復為善行，轉身受天祿。
^gatha彼自招惡行，自致入地獄，
^gatha此非佛怨苦，汝今何為悲？」
^cb804b7爾時，阿難白世尊言：「提婆達兜身壞命終，為生何處？」
^cb804b8佛告阿難：「今此提婆達兜身壞命終，入阿鼻地獄中。
所以然者，由其造五逆惡，故致斯報。」
^cb804b10爾時，阿難復重白佛：「如是，世尊！
如聖尊教也。己身為惡，現身入地獄，所以我今悲泣涕淚者，
由其提婆達兜不惜名號、姓族故，亦復不為父母、
尊長，辱諸釋種，毀我等門戶。
然提婆達兜現身入地獄，誠非其宜。
所以然者，我等門族出轉輪聖王位，然提婆達兜身出於王種，
不應現身入地獄中。
提婆達兜應當現身盡有漏，成無漏心解脫、
慧解脫，於此現身得受證果：生死已盡，
梵行已立，所作已辦，更不復受胎，如實知之；
習真人跡，得阿羅漢，於無餘涅槃果而般涅槃。
何圖持此現身入地獄中？
提婆達兜在時有大威神，極有神德，乃能往至三十三天，
變化自由，豈得斯人復入地獄乎？
不審，世尊，提婆達兜在地獄中，為經歷幾許年歲？」
^cb804b25佛告阿難：「此人在地獄中經歷一劫。」
^cb804b26是時，阿難復重白佛言：「然劫有兩種，有大劫、
小劫，此人為應何劫？」
^cb804b28佛告阿難：「斯人當經歷大劫。
所謂大劫者，即賢劫，是盡劫數，行盡命終，還復人身。」
^cb804b29阿難白佛：「提婆達兜盡喪人根，遂復成就。
所以然者，劫數長遠，夫大劫者不過賢劫。」
^cb804c2爾時，阿難倍復悲泣哽噎不樂，復重白佛：
「提婆達兜從阿鼻地獄出，當生何處？」
^cb804c4佛告阿難：「提婆達兜於彼命終，當生四天王上。」
^cb804c5阿難復問：「於彼命終當生何處？」
^cb804c6佛告阿難：「於彼命終展轉當生三十三天、
焰天、兜率天、化自在天、他化自在天。」
^cb804c8阿難復問：「於彼命終當生何處？」
^cb804c9佛告阿難：「於是，提婆達兜從地獄終，生善處天上，
經歷六十劫中不墮三惡趣，往來天、人，
最後受身，當剃除鬚髮，著三法衣，以信堅固，
出家學道，成辟支佛，名曰南無。」
^cb804c13爾時，阿難前白佛言：「如是，世尊！
提婆達兜由其惡報，致地獄罪。
為造何德，六十劫經歷生死，不受苦惱，
後復成辟支佛，號名曰南無？」
^cb804c16佛告阿難：「彈指之頃善意，其福難喻，何況提婆達兜博古明今，
多所誦習，總持諸法，所聞不忘。
計彼提婆達兜昔所怨讎，起殺害心向於如來；
復由曩昔緣報故，有喜悅心向於如來，
由此因緣報故，六十劫中不墜墮三惡趣。
復由提婆達兜最後命終之時，起和悅心，
稱南無故，後作辟支佛，號名曰南無。」
^cb804c23爾時，阿難即前禮佛，重自陳說：「唯然，世尊！
如神所教。」
^cb804c24是時，大目乾連前白佛言：「我今欲至阿鼻地獄中，
與提婆達兜說要行，慰勞慶賀。」
^cb804c26佛告目連：「汝宜知之，勿復卒暴，專心正意，無興亂想。
所以然者，極惡行眾生難彫、難成，然後乃墮阿鼻地獄中。
又彼罪人不解人間音響，言語往來。」
^cb805a1爾時，目連復白佛言：「我今所解六十四音，
言語開通，我當以此音響，往語彼人。」
^cb805a4佛告目連：「汝宜知是時。」
是時，阿難聞斯語，歡喜踊躍，不能自勝。
^cb805a5時，大目連前禮佛足，繞佛三匝，即於佛前，
猶如力士屈伸臂頃，即往至阿鼻地獄所。
爾時，大目連當在阿鼻地獄上虛空中，
彈指覺曰：「提婆達兜！」
^cb805a9爾時，提婆達兜默然不應。
時，諸獄卒語目連曰：「汝今為喚何者提婆達兜？」
^cb805a10獄卒復白：「此間亦有拘樓孫佛時提婆達兜，
拘那含牟尼佛時提婆達兜，迦葉佛時提婆達兜，
亦有在家提婆達兜，出家提婆達兜。
汝今，比丘！正命何者提婆達兜？」
^cb805a14目連報曰：「吾今所命，釋迦文佛叔父兒提婆達兜，故欲相見。」
^cb805a15是時，獄卒手執鐵叉，或執火焰，燒炙彼身，使令覺寤。
爾時，提婆達兜身體火焰熾然，高三十肘，
諸獄卒告曰：「汝今愚人何為眠寐？」
^cb805a18爾時，提婆達兜眾苦所逼，而報之曰：「汝等今日何所教勅？」
^cb805a20獄卒復語：「汝今仰觀空中。」
尋隨彼語，仰觀虛空，見大目連結加趺坐，
坐寶蓮華，如日披雲。
提婆達兜見已，便說斯偈：
^gatha「是誰現天光，如日披雲出，
^gatha猶如金山聚，永無塵穢污？」
^cb805a25爾時，目連復以偈報：
^gatha「我是釋師子，瞿曇之族末，
^gatha是彼次聲聞，名曰大目連。」
^cb805a28爾時，提婆達兜語目連曰：「尊者目連，何由故屈此間？
此間眾生造惡無量，難可開化。
不作善根，命終之後來生此間。」
^cb805b1目連報曰：「我是佛使故來適此，欲相愍念？
拔苦無本。」
^cb805b3爾時，提婆達兜聞佛音響，歡喜踊躍，不能自勝，
并吐此言：「唯願尊者以時敷演，如來世尊有何言教？
更不記說惡趣之無乎？」
^cb805b5目連報曰：「提婆達兜！
勿懷恐怖，地獄極苦無過斯處。
彼釋迦文佛如來、至真、等正覺，愍念一切蜎飛蠢動，
如母愛子，心無差別。
以時演義，終不失敘，亦不違類所演過量。
今神口所記，汝本興起惡念欲害世尊，
復教將餘人，使趣無由；由此緣報，入阿鼻地獄中，
當經歷一劫，終無出期。
盡其劫數，行盡命終，當生四天王上，展轉當生三十三天、
焰天、兜率天、化自在天、他化自在天，六十劫中不趣惡道，
周流人、天之間，最後受身，還復人形，剃除鬚髮，
著三法衣，以信堅固，出家學道，當成辟支佛，號名曰南無。
所以然者，由汝初死臨斷命時，稱南無，故致斯號。
今彼如來觀此善言南無，故說名號，六十劫中作辟支佛。」
^cb805b20爾時，提婆達兜聞斯語已，歡喜踊躍，善心生焉，
復白目連：「如來所說言教，必然不疑，愍念群生，
所濟無量，大慈、大悲，兼化愚惑。
設我今日以右脇臥阿鼻地獄中，經歷一劫，
心意專正，終無勞倦。」
^cb805b25爾時，目連復告提婆達兜曰：「汝今云何，苦痛叵有增損乎？」
^cb805b26提婆達兜報曰：「我身苦痛遂增無損，今聞如來見授名號，
痛猶小損，蓋不足言。」
^cb805b28目連問曰：「汝今所患苦痛之原，為像何類？」
^cb805b29提婆達兜報曰：「以熱鐵輪轢我身壞，復以鐵杵㕮咀我形，
有黑暴象蹋蹈我身，復有火山來鎮我面，
昔日袈裟化為銅鍱，極為熾然來著我體，
苦痛之原，其狀如斯。」
^cb805c4目連報曰：「汝頗自知罪過元本，受斯苦惱不乎？
吾今一一分別，卿欲聞耶？」
^cb805c6提婆達兜白言：「唯然。
時說。」
爾時，目連便說此偈：
^gatha「汝本最勝所，壞亂比丘僧，
^gatha今以熱鐵杵，㕮擣汝形體。
^gatha然彼之大眾，第一聲聞者，
^gatha鬪亂比丘僧，今以熱輪轢。
^gatha汝本教王放，醇酒飲黑象，
^gatha今以群黑象，蹋蹈汝形體。
^gatha汝本以大石，遙擲如來足，
^gatha今以火山報，燒汝無遺餘。
^gatha汝本以手拳，殺彼比丘尼，
^gatha今被熱銅^mc02705，捲燋不得申。
^gatha行報終不敗，亦復不住空，
^gatha是故當勸勉，離此諸惡元。
^cb805c20「汝本提婆達兜所造元本，正謂斯耳。
當自專意向佛如來，長夜之中獲福無量。」
^cb805c21爾時，提婆達兜復白目連：「今寄目連，頭面禮世尊足：
『興居輕利，遊步康強。』
亦復禮拜尊者阿難。」
^cb805c24爾時，尊者大目乾連放大神足，使阿鼻地獄苦痛休息。
爾時，復說斯偈：
^gatha「皆稱南無佛，釋師最勝者，
^gatha彼能施安隱，除去諸苦惱。」
^cb805c28爾時，地獄眾生聞目連說此偈已，六萬餘人行盡罪畢，即彼命終生四天王上。
^cb805c29爾時，目連即攝神足還至所在，到世尊所，
頭面禮足，在一面立。
爾時，目連白世尊曰：「提婆達兜問訊敬奉無量：
『興居輕利，遊步康強。』
亦復問訊阿難！並作是說：『如來見記六十劫中成辟支佛，號名曰南無。
設我以右脇臥阿鼻地獄中，終不辭勞。』」
^cb806a6爾時，世尊告曰：「善哉！
善哉！目連，多所饒益，多所潤及，愍念群盲，
天、人得安，使諸如來、聲聞漸至滅盡涅槃之處。
是故，目連！常當勤加成就三法。
所以然者，若當提婆達兜修行善法，身三、
口四、意三者，彼人終身不貪利養，亦復不造五逆罪，入阿鼻地獄中。
所以然者，夫人貪利養者，亦有恭敬之心向於三寶，
亦復不奉持禁戒，不具足身、口、意行，當貪專意身、
口、意行。如是，目連，當作是學。」
^cb806a15爾時，目連聞佛所說，歡喜奉行。
^n10【一〇】
^cb806a17聞如是：
一時，佛在舍衛國祇樹給孤獨園。
^cb806a18爾時，世尊告諸比丘：「若有眾生修行慈心解脫，
廣布其義，與人演說，當獲此十一果報。
云何為十一？臥安，覺安，不見惡夢，天護，
人愛，不毒，不兵，水、火、盜賊終不侵抂。
若身壞命終，生梵天上。
是謂，比丘！能行慈心，獲此十一之福。」
^cb806a23爾時，世尊便說斯偈：
^gatha「若有行慈心，亦無放逸行，
^gatha諸結漸漸薄，轉見於道跡。
^gatha以能行此慈，當生梵天上，
^gatha速疾得滅度，永至無為處。
^gatha不殺無害心，亦無勝負意，
^gatha行慈普一切，終無怨恨心。
^cb806b1「是故，比丘！當求方便，行於慈心，廣布其義。
如是，比丘！當作是學。」
^cb806b2爾時，諸比丘聞佛所說，歡喜奉行。
增壹阿含經卷第四十六

^pb1^folio#agmu47增壹阿含經卷第四十七
^lb^au〔東晉罽賓三藏瞿曇僧伽提婆譯〕
^lb^ck50【禮三寶品】禮三寶品第五十
^n1【一】
^cb806b11聞如是：
一時，佛在舍衛國祇樹給孤獨園。
^cb806b12爾時，世尊告諸比丘：「若善男子、善女人欲禮拜如來神寺者，
當行十一法禮如來寺。
云何為十一？興勇猛意，有所堪故；意不錯亂，
恒一心故，當念專意，諸止觀故；諸念永息，
入三昧故；意及無量，由智慧故；意難觀察，
由其形故；意淡然靜，由威儀故；意無流馳，
以名稱故；意無想像，由其色故；梵音難及，由柔軟響故。
諸比丘！若善男子、善女人欲拜如來寺，
當具此十一法禮如來神寺，長夜之中獲德無量。
如是，比丘！當作是學。」
^cb806b22爾時，比丘聞佛所說，歡喜奉行。
^n2【二】
^cb806b24聞如是：
一時，佛在舍衛國祇樹給孤獨園。
^cb806b25爾時，世尊告諸比丘：「若善男子、善女人欲行禮法，
當念十一事，然後禮法。
云何名為十一？有慢當除慢，夫正法者，
於欲而除渴愛想；夫正法者，於欲而除欲；
夫正法能斷生死淵流；夫行正法獲平等法；
然此正法斷諸惡趣；尋此正法得至善處；
夫正法者，能斷愛網；行正法者，從有至無；
行正法者，明靡不照；夫正法者，至涅槃界。
若善男子、善女人欲行禮法，當思惟此十一法，
然後便獲福無量，長夜之中受福無限。
如是，比丘！當作是學。」
^cb806c6爾時，諸比丘聞佛所說，歡喜奉行。
^n3【三】
^cb806c8聞如是：
一時，佛在舍衛國祇樹給孤獨園。
^cb806c9爾時，世尊告諸比丘：「若善男子、善女人修禮僧者，
當專十一法，然後乃當禮僧。
云何為十一？如來眾者，正法成就，如來聖眾上下和合，
如來僧者，法法成就；如來聖眾戒成就、
三昧成就、智慧成就、解脫成就、解脫見慧成就，
如來聖眾能掌護三寶；如來聖眾能降伏外道異學；如來聖眾是一切眾生良友福田。
若善男子、善女人欲禮僧者，當思惟此十一法，長夜之中獲福無量。
如是，比丘！當作是學。」
^cb806c18爾時，諸比丘、天、龍、鬼神、乾沓和、阿須倫、
迦留羅、甄陀羅、摩休勒天及人民，聞佛所說，歡喜奉行。
^n4【四】
^cb806c21聞如是：
一時，婆伽婆在摩竭國蜜𠽮羅城東大天園中止，與大比丘僧千二百五十人俱。
^cb806c24爾時，世尊食後起，與阿難共於樹園中經行。
佛便笑，阿難心念：「如來、無所著、等正覺不妄笑，今何以笑？
必當有意，我當問之。」
阿難整衣服，右膝著地，叉手問佛：「如來、
無所著、等正覺不妄笑，今何以笑？
必當有意，願聞笑意。」
^cb806c29佛語阿難：「我當為汝說。
過去賢劫初，於此中間有轉輪聖王主四天下，
名曰大天，長壽無病，端正勇猛，治以正法，
不枉人民，有自然七寶。
何等為七？一者輪寶，二者象寶，三者馬寶，
四者珠寶，五者女寶，六者主藏寶，七者典兵寶。」
^cb807a4佛語阿難：「此大天王為童子時八萬四千歲，
作太子時八萬四千歲，登聖王位八萬四千歲。」
^cb807a6阿難問佛：「云何為輪寶？」
^cb807a7佛語阿難：「月十五日，月盛滿時，王沐浴清淨，
與婇女上東樓上，東向視，有千輻金輪。
輪高七仞為一多羅；多羅者，獨挺樹，以樹為限，
高七多羅，純以紫磨金為輪。
王見輪已，心念：『此輪好輪，願得提之耶？』
念已，輪即就王左手，便舉移右手中。
王語此輪曰：『諸不伏者，為我伏之；非我地者，
為我取之；如法，非不如法。』
語竟，輪還住空，輞東向，轂北向。
王勅左右具四種兵；具兵已，即將兵眾，
逐輪立空，隨輪東引，巡行盡東界；暮則王與兵眾，宿於輪下。
^cb807a18「東界諸小王皆來朝覲，所貢皆以金鉢盛銀粟，
銀鉢盛金粟：『善來！
大王！此東界土地、珍寶、人民盡是王有，
願當停駕住此，我等當稟承天教！』
大天王答諸小王曰：『汝等欲承我教者，
各還本國以十善教民，勿行枉橫。』
誡勅已訖，輪即於海上，迴轉乘雲而行。
海中自然開道，廣一由延，王與四種兵隨輪如前巡行南界。
南界諸小王亦來朝覲，皆以金鉢盛銀粟，
銀鉢盛金粟，貢上曰：『善來！
天王，此南界土地、珍寶、人民盡是王有，
願停駕住此，我等當稟承天命！』
大天答諸王曰：『汝等欲承我命者，各還本土，
以十善教民，勿行枉橫。』
誡勅已訖，輪則西迴按行西界。
西界諸王貢獻勸請，如南方比訖，輪復北迴巡行北界。
北界諸王亦皆朝覲，貢獻勸請，盡如前法。
周遊四日，遍閻浮提四海，還本蜜𠽮羅城，
於宮門前虛空中住，高七多羅，輞東向，王便入宮。」
^cb807b7佛語阿難：「大天得輪寶如此。」
阿難復問佛：「大天得象寶復云何？」
^cb807b8佛語阿難：「大天以後十五日，月盛滿時，
沐浴清淨，從諸婇女上東樓上，東向觀見空中，
有白象王名滿呼，乘虛而來，七肢平跱，
口有六牙，頭上金冠，金為瓔珞，以真珠交絡其體，左右佩金鈴。
象有神力，變形自在。
大天見之，心自念曰：『我得此象可耶？
當使有所為。』念訖，象便立空中於王前，王即教以五事。
王復念曰：『當試此象為能以不？』
至明日日出，王乘此象，須臾之間，周遍四海，
還到本處，於宮門東，東向立。
阿難！大天所得象寶如此。」
^cb807b19阿難復問佛：「大天所得馬寶復云何？」
^cb807b20佛語阿難：「大天到後十五日，月盛滿時，
沐浴清淨，從諸婇女上西樓上，西向視，
見有紺馬王，名婆羅含，乘空而來，行不動身，
頭上金冠，寶為瓔珞，披珠交絡，左右垂鈴。
馬有神力，變形自在。
大天見之，自念言：『得此乘之可也。』
念訖，至王前，王便乘欲試之，至明日日出，
王乘東行，須臾之頃，周遍四海，還至本國，
住宮門西，西向而立。
阿難！大天所獲馬寶如此。」
^cb807b29阿難問佛：「大天所得珠寶復云何？」
佛語阿難：「大天至後十五日，月盛滿時，
沐浴清淨，將諸婇女上東樓上，東向視，
見有神珠，珠長一尺六寸，有八楞，作紺琉璃色，
乘空而來，高七多羅。
大天見之，心念曰：『得此珠觀之可也？』
如念獲之。王欲試之，至夜半，合四種兵，
以珠懸於幢頭，出城而遊，珠照辟方十二由延，
兵眾相見，如晝無異，珠光所及，人民驚起，
皆言：『天明。』王即還宮，以幢竪之宮內，內外常明與晝不異。
阿難！大天所獲珠寶如此。」
^cb807c10阿難問佛：「大天所得玉女寶復云何？」
^cb807c11佛語阿難：「大天至十五日，月盛滿時，沐浴清淨，
從諸婇女上東樓上，東向視，見有剎帝利女寶，
名曼那呵利〔秦言奪情〕，端正無比，姝妙嚴淨，
不長、不短、不麁、不細、不白、不黑，冬則溫煖，
夏則清涼，身毛孔中出栴檀香，口出憂鉢蓮花香，
亦無女人眾惡姿態，情性調和，先意承旨，
乘虛而來，逕至王所。
阿難！大天所獲玉女寶如是。」
^cb807c18阿難問佛：「大天所得主藏寶者復云何？」
^cb807c19佛語阿難：「大天至十五日，月盛滿時，沐浴清淨，
將諸婇女上北樓上，北向觀，見主藏臣，
名阿羅咃吱〔秦言財幢〕，端正姝妙，不長、
不短，不肥、不瘦，身黃金色，髮紺青色，眼白黑分明，
又能視見地伏藏七寶，有主者為護之，
無主者取共王用，聰明智慧，善有方謀，
乘虛而來，逕詣王前，而謂王曰：『自今已往，
王快可自樂，勿復憂愁，我當給王寶，不令有乏。』
王便試藏臣，與之乘船獨共入海。
王謂藏臣者言：『吾欲得金銀財寶。』
藏臣者白王：『還至岸邊，當給財寶。』
王曰：『吾欲得水中寶，不用岸上者。』
主藏臣者便從坐起，整衣服，跪右膝，叉手禮水，
水中即自然出金頂，大如車轂，須臾滿船。
王曰：『可止！勿復上金，船將欲沒。』
阿難！大天所獲典寶臣如此。」
^cb808a11阿難復問佛：「大天所得典兵將軍者復云何？」
^cb808a12佛語阿難：「大天至十五日，月盛滿時，沐浴清淨，
將諸婇女上南樓上，南向視，見南方有大將軍比毘那
〔秦言無畏〕，端正姝好，髮如真珠色，身猶綠色，
不長、不短，不肥、不瘦，眼能徹視，知他人心念，
軍策變謀，進退知時，乘虛而來，逕詣王所，
謂王曰：『願王自恣快樂，莫憂天下，征伐四方，臣自辦之！』
王欲試之，半夜思惟：『欲合四種兵。』
念訖，四兵盡集。王復念：『欲使東引。』
軍即東引，王在中央，將軍在前，四兵圍遶。
王念欲往即往，王念欲還即還。
阿難！大天所獲典兵將軍寶如此。」
佛語阿難：「大天所獲七寶如此。」
^cb808a24佛語阿難：「大天王治天下遂久，便語梳頭侍者，
名劫北：『若有白髮者，便拔示我。』
劫北視髮遂久，見有一白髮，便白王曰：
『前所勅者，今已白見。』
王曰：『拔來示我。』劫北即以金鑷拔取白髮，置王手中。
王捉白髮，便說斯偈：
^gatha「『我身首上，生此毀莊，身使來召，
^gatha入道時到。』
^cb808b3「王心念曰：『我已極人五欲，今當出家，下鬚髮，被法服。』
召太子長生告曰：『童子！
吾頭已有白髮出，世間五欲吾已厭之，
今欲求天所欲，我今欲剃鬚髮，著法服，出家為道。
汝當領國政，立長為太子；好養劫北，使伺白髮；
白髮出者，以國付太子，如我出家，下鬚髮，被法服。』
王告太子：『我今以此聖位，慇懃累汝，當使聖位世世相紹，
莫使種斷；種斷者，便為邊地人也。
若斷善行者，便生無法處。』
大天王誡勅已，便以國付太子長生，給劫北田業。」
佛語阿難：「大天王於此城，於此園，於此地，
下鬚髮，著法服入道，於此處八萬四千歲，
行四梵行：慈、悲、喜、護，於是壽終得生梵天。
大天出家七日後，女寶命終。
^cb808b17「長生登位已，至十五日，月盛滿時，將諸婇女上東樓上，
東向視，見有玉女端正如前，乘虛而來。
長生還服七寶。王長生已領國政，統四天下。
長生復語劫北：『從今而去，為我梳頭時，
見白髮，輒來白我。』
登聖王位，遂經八萬四千歲，白髮復生，
劫北白王：『素髮已生。』
王曰：『拔來著吾掌中。』
劫北即以金鑷拔置王手中。
王執白髮，即說偈曰：
^gatha「『我身首上，生此毀莊，身使來召，
^gatha入道時到。』
^cb808b28「王心念曰：『我已極人五欲，今當出家，下鬚髮，被法服。』
即召太子冠髻告曰：『童子！
吾已頭白，世間五欲吾已厭之，當求天欲，
我今欲出家為道，剃除鬚髮，被著法服。
汝當領國政，立長為太子；好養劫北，使伺白髮；
白髮出者，以國付太子，如我出家，下鬚髮，被法服。』
王告太子：『我今以此聖王位，慇懃累汝，
當使聖王位，世世相紹，莫使種斷；種斷者，便為邊地人也。
若斷善行者，便生無法處。』
長生王誡勅已，即以國付太子冠髻，給劫北田業。」
^cb808c9佛語阿難：「長生王亦於此城、此園、此地，
下鬚髮，著法服入道，於此處八萬四千歲，
行四梵行：慈、悲、喜、護也，於是壽終得生梵天。」
^cb808c12佛語阿難：「王長生出家之後七日之中，七寶自然化去。
冠髻王憂愁不樂。
諸臣見王不悅，便問王曰：『天王何以不悅？』
王答諸臣曰：『以七寶化去故也！』
諸臣白王：『王勿以為憂。』
王曰：『何得不憂也？』
臣等啟曰：『父王梵行，近在園中，可往諮承，必當誨王致寶之法。』
王即勅：『嚴駕！』諸臣便嚴駕訖，便白王。
王與群臣乘七寶車，以五物為幟：寶冠、
羽蓋、劍、扇、寶屐。左右臣從，進詣園所。
到則下車，廢却五物，步入園門，前至父王，
稽首禮足，却住一面，叉手白言：『王所有七寶，今皆化去。』
父先定坐，聞所啟白，仰頭答曰：『童子，夫聖王法，不恃父之所有也。
汝自行法承之。』
^cb808c26「王復問曰：『轉輪聖王以何法化？』
父便答曰：『敬法、重法、念法、養法、長法、熾法、
大法，行此七法者，便應聖王治也，可以致寶也。』
王復問曰：『云何敬法，乃至大法也？』
父答曰：『當學給賜貧窮，教民孝養二親，
四時八節以時祭祠，誨以忍辱，除婬、嫉、
癡行，此七法者，乃應聖王法也。』
王即受教，辭退却禮，繞七匝已，便引還歸。
於是，王輒承父命，奉行七法，宣令遠近，
祇崇王教，王便開藏，給賜貧窮，侍養孤老，
四方之民，莫不奉承。
於是，王以十五日，月盛滿時，沐浴清淨，
將諸婇女上東樓上，東向視，見有千輻紫磨金輪，
輪高七多羅，去地亦七多羅，乘虛而來，住於空中。
^cb809a10「王心念曰：『願得此輪可乎？』
輪即下至王左手，復移之於右手。
王語此輪，『諸不伏者，為我伏之；非我地者，
為我取之；如法，非不如法。』
王便以手投輪還之虛空，於宮門東，輞東向，轂比向而住空中。
輪後次有白象，次有紺馬，次有神珠，次有玉女，
次有主藏，次有將軍，此七寶出，如大天王，比試亦如是。
逕八萬四千歲竟，王賜劫北，并勅太子及付國事，
出家入道，皆如前王法。」
^cb809a19佛語阿難：「此冠髻王於此城園地，下鬚髮，
被法服，八萬四千歲，修四梵行：慈、悲、喜、
護，於是壽盡亦生梵天。」
^cb809a22佛告阿難：「大王子孫相紹，乃至八萬四千歲轉輪聖王位善種不斷。
最後聖王名荏〔晉言不眗，音如錦反〕，治以正法，
為人聰明，審諦不忘，相有三十二，色猶紅蓮花，
好喜布施，供養沙門、婆羅門，侍養孤老，賑給貧窮。
於四城門及城中央，置設庫藏，金銀、雜寶、
象、馬、車乘、衣服、床褥、病瘦醫藥、香華、飲食，
諸孤獨者皆給妻婦，種種惠施隨人所欲。
王於六齋之日，具勅內外皆持八關；於斯之日，
首陀會天當悉來下，受其八戒；帝釋、三十三天皆歎其國人民：
『快哉，善利！乃值斯法王耶！
種種惠施，恣民所欲，又能清潔齋戒無闕。』
天帝釋告諸天子：『欲得見荏王不？』
咸言：『欲見，可使來至此。』
釋提桓因即勅窮鼻尼〔窮鼻尼者晉言極端正也〕
天女：『汝詣蜜𠽮羅城，告荏王曰：「卿！
大得善利也，此間諸天皆歎卿功德巍巍，為吾致問慇懃。
此諸天子甚思相見，暫可屈意來至於此？」』
^cb809b10「窮鼻尼受教便下，如人屈伸臂頃，忽然在王殿前，虛空中立。
王侍一婇女，於殿上坐，思念世間，欲使一切皆得安隱，無眾苦患。
窮鼻尼於空中，彈指覺之，王舉頭見殿上光明，
聞其聲曰：『我是釋提桓因侍者，故遣我詣王』
王答曰：『不審天帝何所約勅？』
天女答曰：『天帝致意慇懃，此諸天子讚卿功德，
預思相見，可暫屈意？』
王默然許之。天女便還白天帝曰：『已達宣命，許當馳詣。』
天帝即勅侍御嚴駕七寶飛行馬車，下到蜜𠽮羅城，迎於荏王。
侍御受教，即駕馬車，忽然便下。
^cb809b22「王與群臣會於都坐，車當王前，於空中止。
御者告曰：『天帝今遣車相迎，諸天子儼然相待，
便可上車，勿復顧戀。』
諸臣大小，聞王當去，僉然不悅，皆起而立，
叉手白言：『王去之後，臣等何所承命？』
王答曰：『卿等勿憂，吾去之後，施惠、齋戒、
養民、治國，如吾在時，我比還不久。』
王誡勅訖，車即下地，王便上車。
侍御問王：『當從何道？』
王曰：『此言何謂？』侍御答曰：『夫行有兩道，
一者惡道，二者善道。
行惡者，從惡道到苦處；修善者，遊善道至樂處。』
王曰：『今日行道，善惡皆欲從之。』
御者聞之，久乃寤曰：『甚善，大王！』
御者便引在兩道之中，善惡悉覩，逕詣三十三天。
天帝及諸天子遙見王來，釋提桓因曰：
『善來，大王！』命令共坐。」
^cb809c7佛語阿難：「王便就天帝坐，王與帝釋貌相、
被服、音聲一揆。諸天子心中念言：『何者帝釋？
何者為王？』又復念曰：『人法當眴，而俱不眴？』
各懷愕然，無以別之。
天帝見諸天有疑心，復念言：『我當留王使住，然後乃寤耳。』
帝釋謂諸天子：『卿等欲使我留王住此不？』
諸天子曰：『實欲使住。』
天帝謂荏：『大王！可住此不，我當供給五欲。』
因是諸天乃識。
^cb809c15「人王白天帝曰：『正爾，便為給賜已，願諸天子壽命無極。』
賓主請讓。如是至三，帝釋謂王：『何以不住？』
王答曰：『我當出家修道，今在天上無緣學道。』
天帝曰：『胡為作道？』
王曰：『被父王遺令，若白髮生，法當出家。』
釋聞遺令入道，默然不對。
王於天上，須臾之間，五欲自恣，方之世間已十二年。
王將欲別，與諸天子說審諦法。
釋勅侍御：『汝送荏王還於本國。』
侍御受教，即嚴駕，駕訖，白王曰：『王可上車。』
於是，王便與帝釋及諸天子誥別，即上車，
循本道而歸，到蜜𠽮羅宮，侍御即還天上。
王下數日，復勅劫北：『若見白髮，便白我。』
數日之中，頭上白髮，劫比以金鑷拔白髮，置王手中。
王見已，便說偈曰：
^gatha「『我身頭上，生此毀莊，身使來召，
^gatha入道時到。』
^cb810a3「王心念：『我已極人五欲，今當出家，剃鬚髮，被法服。』
王即召太子善盡告曰：『吾白髮已出，世間五欲吾已厭之，
當求天欲，當下鬚髮，被法服，出家入道。
童子！今以國事付汝，好養劫北。
若白髮出者，以國付太子，出家入道，童子！
今以此聖王位累汝，莫使種斷，種斷者，便為邊地人也。』」
^cb810a9佛語阿難：「荏王即付太子國政，給劫北田業已，
於此城園地，下鬚髮，被法服，出家修道。
修道之後於七日中，輪、珠化去，象、馬、玉女、
長者、將軍，皆悉無常。
王於園中八萬四千歲，行四梵行：慈、悲、
喜、護，命終生梵天。
其後善盡王不承父業，正法替廢，由是七寶不復來應，
善行不繼，五減遂至，人民短命、薄色、少力、
多病、無智，五減以至，轉復貧困，困窮竊盜相糺，
詣王啟曰：『此人不與取。』
王即勅外行刑國人。
聞不與取，王輒殺之，皆咸𢜩其惡，各興利刀；
刀自此始造，由是殺生從此起，便有兩惡出。
次復婬犯他妻；夫主共諍，自言我不，便成四惡；
兩舌遘鬪，是為五惡；鬪則相罵，是為六惡；
言不至誠，是為七惡；嫉他和合，是為八惡；
含忿色變，是為九惡；心懷疑亂，是為十惡。
十惡已具，五減轉增。」
^cb810a25佛語阿難：「欲知爾時大天王在賢劫初興者不？
則我是也。阿難！欲知爾時八萬四千年王名荏，
治政無枉者，則汝是也。
欲知爾時最後名善盡王，暴逆不道，斷聖王種者，調達是也。
阿難！汝於往時，承繼大天轉輪聖王之善嗣，
使其紹立不絕者，汝之功也。
如法，非不如法。阿難！
我今是無上法王，今我遺無上善法，慇懃囑累汝。
汝是釋種子，莫作邊地人，莫為斷種行。」
^cb810b5阿難問佛：「何以故當作斷種行？」
^cb810b6佛語阿難：「大天王雖行善法，未得漏盡出世間，
未得度，未得斷欲，未得破二十億結，六十二見未除，
三垢未淨，未得神通，未得解脫真道，不得涅槃，
大天所行善法，不過生梵天。
^cb810b10「阿難！我明法究竟無為，我法得到真際，
天、人之上，我法無漏、無欲、減沒度、通解脫、
真沙門、至涅槃。阿難！
我今以是無上道法，慇懃囑累汝，莫增減我法，莫作邊地人也！
若有現行聲聞，阿難！
設有斷此法者，便為邊地人也。
若能興此法者，便為佛長子，即為眷屬成就。
阿難！汝當成就眷屬，莫作滅族行。
阿難！我前後所說法，盡囑累汝。
汝當學是。」
^cb810b18佛說是已，阿難歡喜奉行。
^n5【五】
^cb810b20聞如是：
一時，佛在舍衛國祇樹給孤獨園。
^cb810b21爾時，世尊告諸比丘：「有四大泥黎之人。
云何為四？所謂末佉梨罪人，帝舍比丘是大罪人，
提婆達兜是大罪人，瞿波離比丘是大罪人。
末佉梨罪人者，身出火光，長六十肘。
帝舍罪人者，身出火光，長四十肘。
提婆達兜罪人者，身出火光，長三十肘。
瞿波離罪人者，身出火光，長二十肘。
^cb810b27「比丘當知，末佉梨教無數眾生使行邪見顛倒之想，計有無之想。
帝舍愚人者，斷諸聖眾應器遺餘。
提婆達兜愚人者，鬪亂眾僧，殺阿羅漢比丘尼，起害意向於如來。
瞿波離罪人者，誹謗舍利弗、目乾連。
^cb810c3「又復，比丘！末佉梨罪人教無數眾生，使行邪見，
身壞命終，墮焰光泥黎中。
帝舍罪人，斷聖眾應器遺餘，身壞命終，墮等害地獄中。
提婆達兜罪人者，起謀害心向於如來，
身壞命終，墮阿鼻地獄中。
瞿波離罪人者，由其誹謗舍利弗、目乾連，
身壞命終，墮鉢投摩地獄中。
^cb810c9「末佉離罪人者，是時獄卒生拔其舌背著脊上。
所以然者，由其曩昔教無數眾生使行邪見。
帝舍大罪人者，是時獄卒生擗其身，鎔銅灌壞其心，
又以熱鐵丸，使令吞之。
所以然者，由其斷應器遺餘故。
提婆達兜罪人者，以熱鐵輪，轢壞其身，
又以鐵杵㕮咀其體，群暴惡象蹹蹈其身，
又復大熱鐵山鎮押面上，舉身為熱銅葉所裹。
所以然者，由其曩昔鬪亂聖眾，壞和合僧故，致鐵輪轢斷其頭。
又此提婆達兜愚人，教彼太子使害父王，
由是果報故，使鐵杵破壞其身。
又彼提婆達兜愚癡之人，飲象使醉往害如來，
由是果報，群象蹹蹈其體。
又彼提婆達兜惡人，上耆闍崛山顛，執石擲佛，
由斯果報故，使熱鐵山鎮押其面。
然彼提婆達兜愚人，殺阿羅漢比丘尼，
由斯果報故，使熱銅鐵葉纏裹其身。
比丘當知，瞿波離罪人者，在彼蓮華地獄中，千具犁牛以犁其舌。
所以然者，由其誹謗舍利弗、目連故，由此因緣果報，使千具犁牛而壞其舌。
^cb810c29「又復，比丘！末佉離罪人者，身出火光，長六十肘。
若有眾生興起此念：『當拔濟饒益此人。』
取四大海水，高四十肘，澆灌其身，然彼海水尋時消盡，焰不增減。
由是熱鐵葉火燒四日，有人來以四渧水澆，然水尋時消盡。
此亦如是。若有人來以四大海水澆彼人身，
欲令無為，終不可果。
所以然者，由彼罪過極深重故。
^cb811a8「然彼帝舍罪人，身出火光，長四十肘，設有眾生愍念此人，
以三大海水澆灌其身，然彼海水尋時消盡，火焰不減。
其猶有人以三渧水著熱𨫼上，水尋消滅，不得久停。
此亦如是，若以三大海水澆帝舍身上，
水尋時滅，火終不增減。
^cb811a13「提婆達兜罪人，身出火光，長三十肘。
若有眾生，興起愛念之心，欲使提婆達兜身永處無為，
以二大海水澆灌其身，水尋時盡，火終不滅。
猶如以二渧水著熱𨫼上，終無增減。
提婆達兜愚人亦如是，以二大海水澆灌其身，
水尋時盡，火終不滅，提婆達兜身體苦痛如斯。
^cb811a20「瞿波離罪人，身出火光，長二十肘。
設有眾生愍念斯人，取一大海水澆灌其身，
然彼海水尋時消盡，火終不滅。
猶如一渧水著熱𨫼上，尋時消盡，不得久停。
瞿波離比丘亦復如是。
罪報所牽，故受斯罪。
是謂，比丘！此四種人受罪極重，當自盡意遠離斯患，承諸賢聖等修梵行者。
如是，仁者，當作斯學。」
^cb811a27爾時，諸比丘聞佛所說，歡喜奉行。
^n6【六】
^cb811a29聞如是：
一時，佛在舍衛國祇樹給孤獨園。
^cb811b1爾時，世尊告諸比丘：「我今明曉地獄，亦知趣地獄之徑，亦復知彼地獄眾生之本。
設復眾生造諸惡不善之行，身壞命終，
入地獄中，我亦知之。
又復，比丘！我亦知明曉畜生，亦知趣畜生之道，
亦復知畜生之本，作諸惡元生彼者亦悉曉了。
我今亦知餓鬼之道，其有作惡根元者，
生餓鬼中，我亦知之。
我今亦知人道向人之趣，其有眾生得人身者，我亦知之。
我亦知趣天之道，其有眾生作諸德本，
生彼天上，我亦知之。
我亦知涅槃之趣，其有眾生有漏盡成無漏，
心解脫、智慧解脫，於現法中而取證果，我亦知之。
^cb811b13「比丘當知，我知地獄之趣，以何因緣而說斯言乎？」
^cb811b14佛告諸比丘：「我今觀察眾生心意，所謂此人身壞命終，
應入地獄中，然後時觀此人以入地獄中，
受苦酸酷考掠無數，愁憂苦惱不可稱記。
猶如一大火坑無有塵烟，設有人來逕趣斯處，
又且有目之士觀此人所趣，必當墜火終不虛也。
然復後時觀此人以墮火坑，吾所謂人者以墮火坑。
今觀察眾生心意所念，必入地獄不疑，
如我後時觀察此人，以定入地獄，受苦酸酷不可稱記。
云何斯人以入地獄？
是謂我觀趣地獄眾生作諸惡行不善之業，
身壞命終，入地獄中，我悉知之。
吾所說者，正謂此耳。
^cb811b26「我知畜生之道，亦知趣畜生者，以何緣本而說此乎？
於是，比丘！我觀察眾生心中所念，此人身壞命終，生畜生中。
有我後時觀察此人，以生畜生中，愁憂苦惱不可稱計。
云何斯人以墮畜生中乎？
猶如村落有大圊廁，屎滿其中。
設有斯人徑趣斯處，有目之士，見斯人來徑趣斯處，此人不久徑墮于廁。
然後時觀此人已墮于廁，受厄窮困不可稱記。
云何斯人已墮于廁？
我今觀眾生類亦復如是，斯人命終應生畜生中。
又復時觀已生畜生中，受苦無量。
我今觀畜生眾生皆悉明了。
我所說者，正謂此耳。
^cb811c9「我亦知餓鬼眾生，餓鬼之道，其身壞命終，
生餓鬼者，我亦知之。
其有眾生身壞命終，趣餓鬼之道，我悉知之。
我復於後時觀見此眾生，以入餓鬼受苦痛、樂痛。
云何斯人以入餓鬼中乎？
猶如大村落側有一大樹，生危嶮之處，枝葉凋落。
設有人來，往趣斯處，有目之士遙觀此人，必趣樹不疑。
復後時觀此人，或坐、或臥，受其苦樂之報。
云何斯人以至樹下坐臥乎？
今我觀眾生之類亦復如是，身壞命終，
必趣餓鬼不疑，受其苦樂之報不可稱記。
我知餓鬼趣，餓鬼之道，皆悉分明，我所說者，正謂此耳。
^cb811c21「我知人道，亦知趣人道，其有造行，身壞命終，
生人中者，我亦知之。
於是，比丘！我觀眾生類心中所念，此人必當身壞命終，應生人中。
我復於後時觀此人已生人中。
云何斯人已生人中？
猶如村落側有一大樹，在平正處，多諸陰涼。
若有人直從一道來，有目之士見已便知之，
斯人所趣向，定至此樹不疑。
我復於後時觀此人，已至此樹，受樂無量。
云何斯人得至斯處？
此亦如是，我觀眾生心意所念亦如是，
身壞命終，必生人中不疑。
我復於後時，觀此人已生人中受樂無量。
我知人趣，亦知趣人之道，今生人中者，
我亦知之，我所說者，正謂此耳。
^cb812a5「我亦知天，亦知趣天之道，其有眾生作諸功業生天者，我亦知之。
以何因緣而說此乎？
我今觀眾生之類心中所念，此人必當身壞命終，
生善處天上，然後時觀此人身壞命終，
生善處天上，於彼受自然之福，快樂無比。
是謂斯人已生天上，於彼受自然之福，快樂無比。
猶如村落側有好高廣講堂，彫文刻鏤，
懸繒幡蓋，香汁灑地，敷好坐具，氍毹𣰅㲪，文繡綩綖。
若有人直從一道來，有目之士直從一道來，
此人所趣向，定至高廣講堂必不疑，復於後時觀見此人，
已到講堂上，或坐、或臥，於中受福快樂無比。
此亦如是，吾今觀眾生類身壞命終，應生善處天上，於彼受樂快不可計。
云何斯人以生善處天上乎？
我知天道，趣天之路乎？
我所說者，正謂此耳。
^cb812a21「我今知涅槃，亦知涅槃之道，亦知眾生應般涅槃者。
或有眾生盡有漏成無漏，心解脫、智慧解脫，
現身取證而自遊化，我悉知之。
由何因緣而說此乎？
於是，比丘！我觀眾生類心中所念，此人盡有漏成無漏，
心解脫、智慧解脫，是謂斯人以盡有漏成無漏。
猶如去村落不遠有大池，水極清徹。
若有人直從一道來，有目之士遙見斯人來，
知此人必至池水不疑，又後時觀此人已至池水，
沐浴澡洗，除諸穢污，去諸垢坋，在側而坐，亦不與人共相諍競。
我今觀眾生類亦復如是，盡有漏成無漏，
心解脫、智慧解脫；生死已盡，梵行已立，
所作已辦，名色知如真。
是謂斯人已至此處，我知涅槃之道，亦知眾生般涅槃者，皆悉知之。
如來、至真、等正覺有此之智、無畏、力具，皆悉成就。
如來智無有量，如來能觀過去無限無量不可計事，皆悉知之。
將來現在無限無量皆悉分別。
是故，比丘！當求方便，具足十力、無畏。
如是，比丘！當作是學。」
^cb812b12爾時，諸比丘聞佛所說，歡喜奉行。
^n7【七】
^cb812b14聞如是：
一時，佛在舍衛國祇樹給孤獨園。
^cb812b15爾時，世尊告諸比丘：「依雪山上有大高廣之樹，五事長大。
云何為五？根不移動，皮極厚大，枝節遠蔭，
靡所不覆，葉極茂盛。
是謂，比丘！依雪山上有此大樹極為俊好。
今善男子、善女人亦復如是，依豪族之處，五事長益。
云何為五？所謂信長益、戒長益、聞長益、
施長益、慧長益。是謂，比丘！
信善男子、善女人依豪族家，成就此五事。
是故，比丘！當求方便，成就信、戒、聞、施、智慧。」
^cb812b23爾時，世尊便說斯偈：
^gatha「猶如雪山樹，五事功德成，
^gatha根皮枝節廣，陰葉極茂盛。
^gatha有信善男子，五事功德成，
^gatha信、戒、聞、惠施、　智慧遂增益。
^cb812b29「如是，比丘！當作是學。」
爾時，諸比丘聞佛所說，歡喜奉行。
^n8【八】
^cb812c2聞如是：
一時，佛在舍衛國祇樹給孤獨園。
^cb812c3爾時，茂羅破群比丘與諸比丘尼共相遊處，然諸比丘尼亦復好樂共相遊處。
其有人民稱譏茂羅破群比丘者，是時諸比丘尼極懷瞋恚，
愁憂不悅。若復有人毀呰諸比丘尼者，是時破群比丘亦復愁憂不悅。
是時，多眾比丘告破群比丘曰：「汝今云何親近諸比丘尼？
諸比丘尼亦復與汝交接？」
^cb812c9破群報曰：「我今解如來所說教誡，其有犯婬者，罪不足言。」
^cb812c11眾多比丘復告曰：「止！
止！比丘！勿作斯言。
莫誹謗如來言教，其誹謗如來言教者，罪咎不少。
又復世尊無數方便說婬之穢，其有習婬，
使無罪者，終無此理。
汝今可捨此惡見，備於長夜受苦無量。」
然此破群比丘故與交通，而不改其行。
^cb812c16爾時，眾多比丘往至世尊所，頭面禮足，
而白世尊言：「舍衛城中有一比丘，名曰破群，
與諸比丘尼共相交接，然諸比丘尼亦與破群比丘交接往來。
我等往彼勸喻使改其行，然彼二人遂更增益，
不捨此顛倒之見，亦不順正法之業。」
^cb812c21爾時，世尊告一比丘：「汝往至彼破群比丘所，
云：『如來喚。』」
^cb812c23爾時，比丘受如來教，即往到破群比丘所：
「汝當知之，如來喚卿。」
^cb812c24破群比丘聞彼比丘語，即往到世尊所，
頭面禮足，在一面坐。
爾時，世尊問彼比丘曰：「汝審親近諸比丘尼耶？」
^cb812c27彼比丘對曰：「如是。
世尊！」
佛告比丘：「汝為比丘，云何與比丘尼共相交接？
汝今是族姓子，剃除鬚髮，著三法衣，以信堅固，出家學道？」
^cb813a1破群比丘白佛言：「唯然，世尊！
我是族姓子，以信堅固，出家學道。」
^cb813a2佛告比丘：「非汝之法。
云何與比丘尼共相交接？」
^cb813a3破群比丘白佛言：「我聞如來所說，其習婬者，其罪蓋不足言。」
^cb813a5佛告比丘：「汝愚人！
云何說如來習婬無罪？
我無數方便說婬之穢污，汝今云何作是語：『如來說婬無罪』？
汝好守護口過，無令長夜恒受其罪。」
^cb813a8佛告之曰：「汝今且止！
須吾更問諸比丘。」
^cb813a9爾時，世尊告諸比丘曰：「汝等頗聞吾與諸比丘說婬無罪乎？」
^cb813a10諸比丘對曰：「唯然，世尊！
不聞如來說婬無罪。
所以然者，如來無數方便說婬之穢污。
設言無罪，此義不然。」
^cb813a13佛告諸比丘：「善哉！
善哉！諸比丘！如汝所言，我無數方便說婬之穢污。」
^cb813a14爾時，世尊重告諸比丘曰：「汝等當知，若有愚人習於法行，
所謂契經、祇夜、偈、授決、因緣、本末、譬喻、
生、方等、未曾有、說、廣普；雖誦斯法，不解其義；
以不觀察其義，亦不順從其法，所應順法終不從其行。
所以誦斯法者，從欲與人共競諍，意計勝負，
亦不自為己有所濟及，彼誦法已，則犯制限。
猶如有人出彼村落欲求惡蛇，彼若見極大之蛇，
到已，以左手摩抆其尾，然彼蛇迴頭螫蜇其手，
由此緣報，便致命終，此亦如是，若有愚人翫習其法，
十二部經靡不斟酌，亦不觀察其義。
所以然者，由不究竟正法義故。
^cb813a27「於是，若有善男子將護翫習其法，契經、
祇夜、偈、授決、因緣、本末、譬喻、生、方等、未曾有、
說、廣普；彼人誦此法已，深解其義；以解彼深義之法，
順從其教，無所違失，所以誦法者，不以勝負之心，
與彼競諍；所以誦習法者，欲自纂修有察及；
所以誦法者，果有所願，由此因緣，漸至涅槃。
猶如有人出彼村落，求覓惡蛇。
彼見蛇已，手執鐵鉗，先鑷其頭，後便捉項，
不令動搖；設彼惡蛇迴尾欲害彼人，終無所至。
所以然者，比丘！由其捉項故！
此善男子亦復如是，誦習、誦讀，靡不周遍，
觀察其義，順從其法，終無違失，漸漸由此因緣，得至涅槃。
所以然者，由其執正法故。
是故，諸比丘！其有解吾義者，當念奉行；
其不解者，重來問我。
如來方今現在，後悔無益。」
^cb813b14爾時，佛告諸比丘：「設有比丘在大眾中而作是說：
『如來所說禁戒，我悉解了，其習婬者，罪蓋不足言。』
彼比丘當語斯比丘：『止！
止！莫作斯言！莫誹謗如來言說斯語，如來終不說此言。』
若此比丘改其所犯者善；若不改其行者，復當再三諫之。
設當改者善，設不改者墮。
若復比丘隱匿其事，不使露現者，諸人皆墮。
是謂，比丘！我之禁戒。」
^cb813b22爾時，諸比丘聞佛所說，歡喜奉行。
^n9【九】
^cb813b23聞如是：
一時，佛在舍衛國祇樹給孤獨園。
^cb813b24爾時，生漏梵志往至世尊所，共相問訊，在一面坐。
爾時，生漏梵志白世尊曰：「為有幾劫過去？」
^cb813b26佛告梵志：「過去諸劫不可稱計。」
梵志白佛：「為可計數不乎？
沙門瞿曇恒說三世。
云何為三？所謂過去、將來、現在。
沙門瞿曇亦知過去、當來、現在之世，唯願沙門演說劫數之義。」
^cb813c1佛告梵志：「若當我說因此劫，復次此劫，
我既滅度，汝取命終，不知劫數之義。
所以然者，如今人壽短促，極壽不過百年。
計百年中數劫者，我取滅度，汝既命終，終不知劫數之義。
梵志當知，如來亦有此知，具足分別劫數，
眾生壽命長短，受其苦樂，皆悉分明。
今當與汝引譬，智者以譬喻得解。
猶如恒沙之數，亦無有限，無有量，不可計算，過去劫者其數如是。
不可稱計，不可籌量。」
^cb813c10梵志白佛：「當來劫頗有幾數？」
佛告梵志：「亦恒沙之數，無有齊畔，不可稱計，非算所及。」
^cb813c12梵志復問佛：「頗有現在劫、成敗劫乎？」
^cb813c13佛告梵志：「有此成劫、敗劫，非一劫、百劫，
猶如器皿在危地，終不安住；設當住者要當顛倒，諸世界方域亦復如是。
或有劫成，或有劫敗，此數亦復叵計為幾劫成，為幾劫敗。
所以然者，生死長遠無有邊際。
眾生以無明結覆蓋，漂浪流滯，從今世至後世，
從後世至今世，長夜受苦惱，當可厭患去離此惱。
是故，梵志！當作是學。」
^cb813c21爾時，生漏梵志白世尊言：「沙門瞿曇！
甚奇！甚特！知過去當來劫數之義，我今重復自歸沙門瞿曇！
唯願沙門瞿曇聽為優婆塞，盡其形壽不敢復殺，乃至飲酒。」
^cb813c24爾時，生漏梵志聞佛所說，歡喜奉行。
^n10【一〇】
^cb813c26聞如是：
一時，佛在羅閱城耆闍崛山中，與大比丘眾五百人俱。
^cb813c27爾時，有一異比丘白世尊言：「劫頗有邊際乎？」
^cb813c28佛告比丘：「方便引譬，然劫數無窮盡，過去久遠，
於此賢劫中，有佛出，號曰俱樓孫至真、等正覺。
爾時，此耆闍崛山更有姓號。
爾時，羅閱城人民之類，上此耆闍崛山中，
四日四夜，行乃徹頂。
又復，比丘！拘那含牟尼佛時，此耆闍崛山更有姓號。
爾時，羅閱城人民之類，三日三夜，行乃至此山頂。
迦葉如來出現於世，此耆闍崛山更有姓號。
時，羅閱城人民之類，二日二夜，行乃至此山頂。
如我今日釋迦文佛出現於世，此山名耆闍崛山，須臾之頃乃到此山頂。
若彌勒如來出現於世，此山亦名耆闍崛山。
所以然者，諸佛神力咸使出此山在。
^cb814a12「比丘！當以方便，知劫有衰盡，不可稱計。
然劫有二種：大劫、小劫。
若於劫中無佛出世，爾時復有辟支佛出世，此名為小劫。
若如來於劫中出世，爾時彼劫中無有辟支佛出現於世，此名為大劫。
比丘！當以此方便，知劫數長遠，不可稱計。
是故，比丘！當憶此劫數之義。」
^cb814a18爾時，異比丘聞佛所說，歡喜奉行。
增壹阿含經卷第四十七

^pb1^folio#agmu48增壹阿含經卷第四十八
^lb^au〔東晉罽賓三藏瞿曇僧伽提婆譯〕
^lb^ck51【非常品】非常品第五十一
^n1【一】
^cb814a27聞如是：
一時，佛在舍衛國祇樹給孤獨園。
^cb814a28爾時，世尊告諸比丘：「云何，比丘！
汝等流轉生死，經歷苦惱，於中悲號涕泣，淚出為多耶？
為恒水多乎？」
^cb814b1爾時，比丘前白佛言：「我等觀察如來所說義，
經歷生死，涕泣之淚，多於恒水。」
^cb814b3佛告比丘：「善哉！善哉！
諸比丘！如汝所說無有異，汝等在生死，淚多於恒水。
所以然者，於生死中亦更父母終亡，於中墮淚不可稱計。
長夜之中父兄、姊妹、妻子五親，及諸恩愛，追慕悲泣㘁不可稱計。
是故，比丘！當厭患生死，去離此法。
如是，比丘！當作此學。」
當說此法時，六十餘比丘漏盡意解。
^cb814b10爾時，諸比丘聞佛所說，歡喜奉行。
^n2【二】
^cb814b11聞如是：
一時，佛在舍衛國祇樹給孤獨園。
^cb814b12爾時，世尊告諸比丘：「云何，比丘！
汝等在生死中，身體毀壞，流血多耶？
為恒水多乎？」
^cb814b14爾時，諸比丘白佛言：「如我等觀察如來所說者，流血多於恒水。」
^cb814b15佛告諸比丘：「善哉！
善哉！比丘！如汝所言，流血多於恒水。
所以然者，在生死中，或作牛、羊、猪、犬、鹿、
馬、鳥獸，及餘無數所經歷苦惱，實可厭患，當念捨離。
如是，比丘！當作是學。」
爾時，世尊說是法時，六十餘比丘漏盡意解。
^cb814b20爾時，諸比丘聞佛所說，歡喜奉行。
^n3【三】
^cb814b22聞如是：
一時，佛在舍衛國祇樹給孤獨園。
^cb814b23爾時，世尊告諸比丘：「當思惟無常想，廣布無常想，
以思惟、廣布無常想，盡斷欲愛、色愛、無色愛，
無明、憍慢皆悉除盡。
猶如以火焚燒草木，永盡無餘。
比丘當知，若思惟無常想，廣布無常想，盡斷三界愛著。
^cb814b27「昔有國王名曰清淨音響，統領閻浮地，
有八萬四千城郭，有八萬四千大臣，有八萬四千宮人婇女，
一一婇女各有四侍人。
爾時，音響聖王無有子息。
時，彼大王便作是念：『吾今領此國界，以法治化，
無有枉理，然我今日亦無繼嗣，設我終後，門族斷滅。』
時，彼國王以息因緣故，自歸諸天、龍、神、
日、月、星辰，自歸釋、梵、四天王、山神、樹神，
下及藥草果神，願求福，使我生息。
^cb814c7「爾時，三十三天有一天子，名曰須菩提，
命將欲終，有五應瑞自然逼己。
云何為五？又此諸天華終不萎，此天子華冠自萎；
是時，諸天衣無垢坋，爾時此天子衣生垢坋；
且三十三天身體香潔，光明徹照，爾時彼天子身體臭處，
不可親近；又且三十三天恒有玉女，前後圍繞作倡伎樂，
五欲自恣，爾時彼天子命將欲終，玉女離散；
又且三十三天有自然之座，四尺入地，
設天子起座，離地四尺，然此天子命將欲終，不樂本座。
是謂五瑞應自然逼己。
^cb814c17「時，須菩提天子以有此瑞應，爾時釋提桓因告一天子曰：
『汝今往至閻浮地，語音響王曰：「釋提桓因致敬無量，
興居輕利，遊步康強。
閻浮地無有德之人與王作息，但今三十三天有天子，
名曰須菩提，今有五瑞應自然逼己，必當降神與王作息。
雖爾，年壯盛時必當出家學道，修無上梵行。」』
諸天對曰：『如是，天王，受天王教。』
猶如力士屈申臂頃，從三十三天沒，來至閻浮地。
^cb814c26「爾時，音響大王在高樓上，及持蓋一人。
是時，彼天在樓上虛空中，告王曰：『釋提桓因致敬無量，
遊步康強，興居輕利。
閻浮地無有德之人與王作息，今三十三天有天子名須菩提，
今有五瑞應以逼於己，當降神下應與王作息。
但年壯盛時必當出家學道，修無上梵行。』
時，音響王聞此語已，歡喜踊躍，不能自勝，
即報天曰：『今來所告，甚過大幸，但降神與我作息，
欲求出家，終不違逆。』
是時，彼天還至釋提桓因所，即白天王：
『音響王者甚愛所白，音響王言：「但使降神，欲出家者終不違逆。」』
^cb815a9「時，釋提桓因便往至須菩提天子所，語須菩提天子言：『汝今發誓願生音響人王宮中。
所以然者，音響人王無有子息，恒以正法治化，
汝昔有福，造眾功德，今應降神生彼宮中。』
須菩提天子曰：『止！
止！天王！我不樂願生人王宮中，意欲出家學道，在王宮者學道甚難。』
釋提桓因告曰：『汝但發願生彼王宮中。
我當將護，令汝出家學道。』
比丘當知，爾時，須菩提天子即發誓願生王宮中。
^cb815a18「是時，音響人王與第一夫人，共相交接，覺身懷妊。
是時，夫人白音響王曰：『大王當知，我今覺身懷妊。』
時王聞已，踊躍歡喜，不能自勝，更以殊特布好坐具，食以甘美如王無異。
是時，夫人經八、九月生一男兒，極為端正，
顏貌奇特，世之希有。
時，音響王召諸外道梵志群臣使令占相，
以此因緣本末，具向諸相師說。
諸婆羅門報曰：『唯願大王當察此理！
今生太子世之殊特，昔為天子名須菩提，今尋前號名須菩提。』
時諸相師立姓號已，各從座起而去。
^cb815a29「時，王子須菩提為王所敬重，未曾離目前。
是時，音響王便作是念：『我昔日已來無有子息，
緣子息故，禱謝諸天，使有一子，經歷爾許時，
今方生子；然天帝所記，當出家學道。
我今要設巧便，使不出家學道。』
是時，音響王為太子故，設三時宮殿；寒時設溫殿，
熱時設涼殿，不寒不熱時設適時宮殿。
與設四種宮女居處，第一宮有六萬婇女，
第二有六萬婇女，第三有六萬婇女，第四有六萬婇女，
各有侍從四人，作轉關坐具，令彼太子於上而臥。
若須菩提王子意欲在前遊戲，是時諸婇女輒在前立，
是時彼座具隨身迴轉，前有六萬婇女及侍者有四；
若彼意欲在後遊戲，是時座床輒隨身迴轉；
若復欲與諸婇女共相娛樂，是時座具隨身迴轉，
使王子須菩提意在五欲，不樂出家。
^cb815b16「是時，釋提桓因夜半非人之時，便往至王子須菩提所，
在虛空中告須菩提王子曰：『王子！
昔日豈不作是念乎：「若我在家年壯盛時，當出家學道。」
今日何故在五欲中而自娛樂？
意不復願出家學道乎？
然我亦有斯言：「勸樂王子使出家學道。」
今正是時，設不出家學道者，後悔無益！』
釋提桓因說斯語已，便退而去。
^cb815b23「時，王子須菩提在宮人中便生此念：『音響王者，
已與我作愛欲羅網，因緣此愛欲羅網故，不得出家學道。
我今可斷此羅網，不與穢濁所拘牽，以信堅固，
出家學道，在空靜之處，勤學經業，使令日新。』
^cb815b28「是時，王子須菩提重作是念：『音響父王有此六萬婇女前後圍繞，
我今當觀察頗有斯理在世永存乎？』
爾時，王子須菩提遍觀宮裏，無有女人久存世者。
^cb815c3「時須菩提復作是念：『我今何故觀於外物？
當觀身內因緣所起。
今此身中頗有髮、毛、爪、齒、骨、髓之屬，久存於世乎？』
從頭至足觀三十六物污露不淨。
然自觀察無一可貪，亦無真實，幻偽非真，
皆歸於空，不久存於世。
^cb815c8「是時，王子須菩提復作是念：『我今當斷此羅網，出家學道。』
是時，須菩提觀此五受陰身，所謂此色苦，
此色習，此色滅，此色出要；痛、想、行、識苦，
識習，識滅，識出要。
爾時，觀此五陰身已，所謂習法皆是盡法，即於座上得辟支佛。
^cb815c13「時，須菩提辟支佛以覺成佛，便說斯偈：
^gatha「『欲我知汝本，意以思想生，
^gatha我不思想汝，則汝而不有。』
^cb815c17「是時，辟支佛說此偈已，飛在虛空而去。
在一山中，獨在樹下，於無餘涅槃界而般涅槃。
^cb815c19「爾時，音響王告傍臣曰：『汝往觀須菩提宮內，王子為寤寐安隱乎？』
爾時，大臣受王教令，即往至王子宮內，然所寢內室門戶牢固。
時彼大臣還至王所，前白王言：『王子寤寐安隱，門戶牢固。』
時王再三問：『汝往看王子為善眠乎？』
爾時，彼臣復至宮門，然門戶牢固。
復往白王：『王子在宮眠寐不覺，門戶牢固，至今不開。』
時音響王復作是念：『我息王子少時猶不眠寐，何況今日年壯盛時有眠寐乎？
宜自往看知子吉凶，我子將不得疾病也？』
^cb815c29「是時，音響王即往至須菩提宮內，至門外立告一人曰：『汝今施梯踰墻入內與吾開門。』
彼人受王教勅，即施梯踰墻入內與王開門。
時王入內觀內宮中，所臥床空，不見王子；
不見已，告婇女曰：『王子須菩提今為所在？』
諸婇女曰：『我等亦不知王子所在。』
時音響王聞斯語已，自投乎地，良久乃穌。
是時，音響王告群臣曰：『我息小時猶生斯念：
「設我長大，當剃除鬚髮，著三法衣，以信堅固，出家學道。」
然今王子必當捨我出家學道，汝等各各四面求索王子竟為所在？』
即時，群臣乘駕流馳，處處求索。
^cb816a12「爾時，有臣逕往至彼山中，中道復作是念：
『若王子須菩提出家學道者，必當在此學道。』
爾時，大臣遙見王子須菩提在一樹下，結加趺坐。
時臣便生斯念：『此是王子須菩提。』
熟視察之，還詣王所，前白王言：『王子須菩提近在山中樹下，
結加趺坐。』時音響王聞斯語已，即往至彼山中，
遙見須菩提在山樹下，結加趺坐，復自投于地：
『我息昔日自誓願曰：「設我向二十，當出家學道。」
今將不誤。又且天告我言：「汝子必當學道。」』
時音響王直前語須菩提曰：『汝今何故捨我出家學道。』
時辟支佛默然不對。
王復告曰：『汝母極懷愁憂，須見汝乃食。
時起詣宮。』時辟支佛不言不語默然而住。
^cb816a25「時音響王即前捉手，亦不動搖。
王復告群臣曰：『王子今日已取命終，釋提桓因先來告我：
「汝應得息，但當出家學道。」
然今王子已出家學道，今輿此舍利，詣王國界，當蛇旬之時。』
^cb816a29「彼山中諸神祇，現半身白王曰：『此是辟支佛，
非是王子；蛇旬舍利法，不如王子法。
所以然者，我是過去諸佛弟子，諸佛亦有此教。
世有四人應與起偷婆。
云何為四？如來、至真、等正覺應起偷婆；
辟支佛應起偷婆；如來弟子漏盡阿羅漢應起偷婆，
當蛇旬轉輪聖王身時，蛇旬如來、辟支佛身，亦復如是。』
^cb816b8「爾時，音響王復語天曰：『當云何供養蛇旬轉輪王身？』
樹神報曰：『轉輪聖王與作鐵槨，盛滿香油，
沐浴轉輪聖王身，以白淨劫波育衣，纏裹其身，
復以綵畫之衣而覆其上，而著槨中，復以鐵蓋而蓋其上，
處處施釘，復以百張白疊㲲而裹其槨，
以種種雜香積在乎地，以鐵槨安著其中，
七日七夜之中，華香供養，懸繒、幡蓋，作倡伎樂。
過七日後，復取王身而蛇旬之，以取舍利，
蛇旬復經七日七夜不絕，於四徼道中而起偷婆，
復以香華、幡蓋種種供養。
大王當知，供養轉輪聖王舍利，其事如是；
諸佛如來、辟支佛、阿羅漢亦復如是。』
^cb816b20「時音響王語彼天曰：『以何因緣供養轉輪聖王身？
以何因緣供養佛、辟支佛、阿羅漢身？』
天報王曰：『轉輪聖王以法王治，自不殺生，
復教他人使不行殺；自不與不取，復教他人使不竊盜；
己不婬妷，復教他人不犯他妻；己不妄言、
綺䛴語、惡口、兩舌鬪亂彼此、嫉妬、恚、癡，
己意專正，恒行正見，亦使他人習其正見。
是謂，大王！由此因緣，轉輪聖王應起偷婆。』
^cb816b29「王問天曰：『復以何因緣漏盡阿羅漢應起偷婆？』
天報王曰：『漏盡阿羅漢比丘欲愛已盡，
瞋恚、愚癡已除，已度有至無為，是世間良祐福田，
由此因緣，漏盡阿羅漢應起偷婆。』
^cb816c4「王復問曰：『以何因緣辟支佛應起偷婆？』
天報王曰：『辟支佛者無師自覺，出世甚難，
得現法報，脫於惡趣，令人生天上，由此因緣，辟支佛應起偷婆。』
^cb816c7「王復問曰：『以何因緣如來應起偷婆？』
天報王曰：『如來十力具足，此十力者非聲聞、
辟支佛所能及逮，轉輪聖王所不能及，世間群萌所不能及也。
如來四無所畏在大眾中，能師子吼轉於梵輪。
如來不度者度，不脫者脫，不般涅槃者令般涅槃，
無救護者與作覆蔭，盲者作眼目，與諸疾病作大醫王，
天及世人、魔、若魔天，靡不宗奉，可敬可貴，迴於惡趣令至善處。
是謂，大王！由此因緣，如來應起偷婆。
是謂，大王！由此因緣本末，四種之人應起偷婆。』
爾時，音響王語彼天曰：『善哉！
善哉！神天！我今受汝教，令供養此舍利，當如供養辟支佛。』
^cb816c20「爾時，音響王告諸人曰：『汝等各輿須菩提辟支佛舍利往王國界。』
群臣聞王教已，臥著金床，輿詣國界。
是時，音響王即勅使作鐵槨，盛滿香油，
沐浴辟支佛身，以劫波育衣纏裹其身，
復以雜綵好衣，而覆其上，安處鐵槨中，
復以鐵蓋而蓋其上，處處安釘，極令牢固，
以百張白疊㲲而覆其上，取種種好香以辟支佛身而著其中，
七日七夜香華供養；過七日後，蛇旬辟支佛舍利，
復供養七日作倡伎樂，於四衢道頭起一偷婆，
後以香華、繒綵、幡蓋，作倡伎樂而供養之。
^cb817a2「比丘當知，其有眾生恭敬供養辟支佛舍利者，
命終之後即生三十三天上，其有眾生思惟無常之想，
迴三惡趣，生天人中。
諸比丘！汝等莫作斯觀。
爾時音響王者，豈異人乎？
則我身是。其思惟無常想者，多所饒益。
我今觀此義已，告諸比丘，當思惟無常想，廣布無常想。
以思惟無常之想，便欲愛、色愛、無色愛盡斷，
無明、憍慢永無遺餘，猶如以火焚燒草木、高好講堂窓牖門間。
比丘！思惟無常想亦復如是，盡斷欲愛、
色愛、無色愛，永無遺餘。
是故，比丘！當盡心意，無令違失。」
當說斯法時，於彼座上六十餘比丘漏盡意解。
^cb817a14爾時，諸比丘聞佛所說，歡喜奉行。
^n4【四】
^cb817a16聞如是：
一時，佛在舍衛國祇樹給孤獨園。
^cb817a17爾時，世尊告諸比丘：「若比丘、比丘尼心五弊而不斷，
不除心五結，彼比丘、比丘尼日夜於善法減而無增益。
云何心五弊而不斷？
於是，比丘！有狐疑心於如來所，亦不解脫，
亦不入其正法，彼人心不在諷誦，是謂斯比丘心弊不斷。
^cb817a22「復次，比丘！有疑心於正法，亦不解脫，亦不入其正法，
彼人亦不諷誦，是謂斯人心弊不斷。
^cb817a24「復次，比丘！有疑心於聖眾，亦不解脫，亦不施意向和合眾，
亦復不在道品法中，是謂斯比丘心弊不斷。
^cb817a27「復次，比丘！犯於禁戒，不自悔過，彼比丘已犯禁戒，
不自改悔，亦不施心在道品之中，是謂斯比丘心弊不斷。
^cb817a29「復次，比丘！心意不定而修梵行：『我以此梵行之德，
生於天上，若諸神祇。』
然彼比丘以此心行修於梵行，心不專在道品之中；
心已不在道品之中，是謂心弊不斷。
如是比丘心五弊不斷。
^cb817b5「云何比丘五結不斷？
於是，比丘！懈怠不求方便，彼比丘已有懈怠，
不求方便，是謂斯比丘心結不斷。
^cb817b7「復次，比丘！恒喜多妄，貪在眠寐；彼比丘以喜多妄，
貪在眠寐，是謂斯比丘第二心結不斷。
^cb817b10「復次，比丘！意不定，恒喜多亂；彼比丘心已亂不定，是謂比丘第三心結不斷。
^cb817b11「復次，比丘！根門不定；彼比丘已根門不定，是謂比丘第四心結不斷。
^cb817b13「復次，比丘！恒喜在市，不在靜處，是謂比丘第五心結不斷。
^cb817b14「若比丘、比丘尼，有此五心弊、五心結不斷，
彼比丘、比丘尼晝夜之中善法斷絕，無有增益。
猶如雞子若八、若十二，不隨時覆蔭，不隨𣭀時𣭀，
不隨時將護，彼雞雖生此念：『使我雞子得全無他。』
然此雞子終不安隱。
所以然者，皆由不隨時將護之所致，後復斷壞不成其子。
此亦如是，若比丘、比丘尼、五心結不斷、
五心弊不除，晝夜之中於善法減，無有增益。
^cb817b23「若復比丘、比丘尼，五心結斷、五心弊除，
晝夜之中善法增益，無有損減。
猶如雞子若八、若十二，隨時將護，隨時育養，
隨時蔭覆，彼雞雖生斯念：『使我雞子全不成就。』
然彼雞子自然成就，安隱無為。
所以然者，隨時長養，令得無為，時諸雞子尋得出外。
此亦如是，若比丘、比丘尼，五心弊斷、五心結除，
彼比丘、比丘尼於長夜之中善法增益，無有損減。
^cb817c2「是故，比丘、若比丘尼、當施設心無有猶豫狐疑於佛、猶豫狐疑於眾。
具足於戒律，心意專正，無有錯亂，亦不興意希望餘法，
亦不僥倖修梵行：『我當以此行法作天、
人身，神妙尊豪。』
^cb817c6「若復有比丘、比丘尼無有狐疑猶豫於佛、
法、聖眾，亦無犯戒，無所漏失。
我今告汝，重囑累汝，彼比丘當趣二處：
若生天上、若在人中。
猶如人處極熱之中，兼復飢渴，遇得陰涼之處，得冷泉水飲。
彼人雖生斯念：『我雖遇陰涼冷水飲之，猶不斷飢渴。』
但彼人暑熱已盡，飢渴已除。
此亦如是，若比丘、比丘尼無狐疑猶豫於如來所者，
彼比丘便趣二處：若生天上、若處人中。
若比丘、比丘尼，當求方便，斷心五弊，除心五結。
如是，諸比丘！當作是學。」
^cb817c17爾時，諸比丘聞佛所說，歡喜奉行。
^n5【五】
^cb817c19聞如是：
一時，佛在舍衛國祇樹給孤獨園。
^cb817c20爾時，世尊告諸比丘：「或有是時，王威不普，
盜賊競興；賊已競興，村家、城廓、人民之類皆悉敗亡，
或遭遇飢饉，取命終者；設彼眾生於飢饉取命終者，皆墮三惡趣。
今此精進比丘亦復如是，若持戒減少，
爾時惡比丘兢起；惡比丘已競起惡，正法漸衰，
增益非法；非法已增益，其中眾生皆墮三惡趣。
^cb818a1「若復是時，王威遠接，賊便隱藏；王已遠接，
城廓、村落、人民熾盛。
今此精進比丘亦復如是，若持戒完具，
爾時犯戒比丘漸衰耗，正法興隆，非法衰耗，
其中眾生命終之後皆生天上、人中。
是故，比丘！當念具足戒律，威儀禮節，無令缺減。
如是，比丘！當作是學。」
^cb818a7爾時，諸比丘聞佛所說，歡喜奉行。
^n6【六】
^cb818a9聞如是：
一時，佛在舍衛國祇樹給孤獨園。
^cb818a10爾時，世尊告諸比丘：「寧常眠寐，不於覺寤之中思惟亂想，
身壞命終，生於惡趣。
寧以火燒鐵錐而烙于眼，不以視色興起亂想。
興想比丘為識所敗；比丘已為識所敗，
必當趣三惡道：地獄、畜生、餓鬼。
^cb818a14「今我所以說者何？
彼人寧當睡眠，不於覺寤之中思惟亂想；
寧以利錐刺壞其耳；不以聽聲興起亂想。
興想比丘為識所敗，寧恒睡眠，不於覺寤起於亂想。
^cb818a18「寧熱鉗壞其鼻根，不以聞香興起亂想。
興想比丘為識所敗；已為識所敗，便墮三惡趣：
地獄、畜生、餓鬼。我所說者，正謂此耳。
^cb818a21「寧以利劍截斷其舌，不以惡言、麁語墮三惡趣：
地獄、畜生、餓鬼。寧常睡眠，不於覺寤興起亂想。
^cb818a24「寧以熱銅葉纏裹其身，不共長者、居士、
婆羅門女共相交接；設與交接言語往返者，
必墮三惡趣：地獄、畜生、餓鬼。
我所說者，正謂此耳。
^cb818a27「寧恒睡眠，不以覺寤意有所念，欲壞聖眾；
已壞聖眾，墮五逆罪，億千諸佛終不療救。
夫鬪亂眾者，必當墮不救之罪。
是故，我今說寧常睡眠，不於覺寤意有所念，
欲壞聖眾，受無救之罪。
是故，比丘！當將護六情，無令漏失。
如是，比丘！當作是學。」
^cb818b4爾時，諸比丘聞佛所說，歡喜奉行。
^n7【七】
^cb818b5聞如是：
一時，佛在舍衛國祇樹給孤獨園。
^cb818b6爾時，阿那邠祁長者有四兒，不事佛、法、
聖眾，亦復不自歸命佛、法、聖眾。
是時，阿那邠祁長者告四兒曰：「汝等各各自歸佛、
法、聖眾，長夜之中獲福無量。」
^cb818b9諸兒白父：「我等諸子不堪自歸佛、法、聖眾。」
^cb818b10阿那邠祁長者告曰：「我今各賜卿等純金千兩，
隨我教勅，自歸命佛、法、聖眾。」
^cb818b12諸子白言：「我不堪任自歸佛、法、聖眾。」
^cb818b13父復告曰：「加賜汝二千、三千、四千、五千兩純金，
宜當自歸佛、法、聖眾，長夜之中獲福無量。」
^cb818b15爾時，諸子聞斯語已，默然受之。
是時，諸子白阿那邠祁長者曰：「我等當云何自歸佛、
法、聖眾？」
^cb818b17阿那邠祁長者報曰：「汝等盡來，隨吾至世尊所。
若世尊有所說者，汝等當念奉行。」
^cb818b19諸子白父：「如來今為所在？
去此遠近？」
^cb818b20其父報曰：「今如來、至真、等正覺近在舍衛國，止吾園中。」
^cb818b21時阿那邠祁將四兒往至世尊所。
到已，頭面禮足，在一面立。
爾時，長者白世尊言：「我今四子不自歸佛、
法、聖眾，近昨各賜五千兩金，勸令事佛、
法、聖眾，唯願世尊各與說法，使長夜之中受福無量。」
^cb818b25爾時，世尊與長者四子漸漸說法，勸令歡喜。
長者諸子聞說法，踊躍歡喜，不能自勝，
前自長跪，白世尊言：「我等各各自歸世尊、
正法、聖眾，自今已後，不復殺生，乃至不飲酒。」
如是再三。
^cb818c1時阿那邠祁長者白世尊言：「若使有人出物雇人使事佛者，
其福云何？」
^cb818c2世尊告曰：「善哉！善哉！
長者！乃致斯問，天、人得安，乃能問如來斯義，
善思念之，吾當為汝說。」
時長者從佛受教。
^cb818c5世尊告曰：「有四大藏。
云何為四？有伊羅鉢龍在乾陀衛，此名一藏，無數珍寶積滿其宮。
復有斑稠大藏在蜜締羅國，珍寶積聚不可稱計。
復有賓伽羅大藏在須賴吒國，珍寶積聚不可稱計。
復有蠰佉大藏在婆羅㮈國，珍寶積聚不可稱計。
設閻浮地男女大小，各各探抱四年四月四日取伊羅鉢藏者，
終不減少；斑稠藏，四年四月四日各來取者，
不知減少；賓伽羅藏，四年四月四日各各取者，
不知減少；蠰佉大藏在婆羅㮈國，四年四月四日取者，不知減少。
是謂，長者！四大寶藏。
若閻浮地男女大小，各各探抱經四年四月四日不知減少。
^cb818c18「將來之世有佛名彌勒，出現於世。
爾時，國界名雞頭，王所治處，東西十二由延，
南北七由延，人民熾盛，穀米豐登。
雞頭王治處，繞城七匝有池水，各縱廣一由延，
金沙在下；優鉢蓮華、拘勿頭花、分陀利華各生其中，
外像金色、銀色、水精色、琉璃色，設銀水凝凍化成為銀，
若金水凍化成為金，若琉璃水凍化為琉璃，若水精凍化為水精。
^cb818c26「長者當知，爾時，有四大城門，銀池水中金作門閾，
金池水中銀作門閾，琉璃池中水精作門閾，水精池中琉璃作門閾。
^cb818c28「長者當知，爾時，雞頭城中周匝懸鈴。
是時，鈴聲聞皆出五樂之音。
爾時，城中恒有七種之聲。
云何為七？貝聲、鼓聲、琴聲、小鼓聲、員鼓聲、
鞞鼓聲，歌舞聲為七。
爾時，雞頭城中生自然粳米，皆長三寸，
極為香美，出眾味上，尋取尋生，皆不見所取之處。
爾時，有王名蠰佉，以法化，七寶具足。
^cb819a6「長者當知，爾時，典藏人名為善寶，高德智慧天眼第一，皆能知寶藏處所。
有主之藏自然擁護，無主之藏便奉上王。
爾時，伊羅鉢龍王、般稠龍王、賓伽羅龍王、
蠰佉龍王，是時四龍王主典寶藏，皆往至善寶典藏所，
而語之曰：『欲所須者，我等相給。』
時四龍王：『唯願奉上四藏之寶，以自營己。』
時，善寶典主即取四藏之寶，奉上蠰佉王金寶羽車。」
^cb819a14爾時，世尊便說斯偈：
^gatha「伊羅在乾陀，蜜絺在般稠，
^gatha賓伽須賴國，蠰佉婆羅國。
^gatha此是四寶藏，種種藏充滿，
^gatha爾時常出現，功德之所至。
^gatha奉上彼聖王，金銀寶羽車，
^gatha諸神皆擁護，長者受其福。
^cb819a22「爾時，有佛出世名為彌勒，至真、等正覺、
明行成為、善逝、世間解、無上士、道法御、
天人師，號佛、眾祐，教化人民。
長者當知，爾時，善寶典藏者，豈異人乎？
莫作是觀。所以然者，爾時藏主者，今長者是也。
^cb819a26「時，蠰佉王以金車廣作福德，將八萬四千大臣，
前後圍繞，往至彌勒所，出家學道。
爾時，典藏亦復廣作福德，亦當出家學道，
盡於苦際，皆由長者將道四子，使自歸於佛、
法、比丘僧。緣是功德，不墮三惡趣，復緣此德得四大藏，
亦緣此報與蠰佉作典藏主，即於彼世盡於苦際。
所以然者，歸佛、法、僧，其德不可量。
其有自歸佛、法、眾者，其福如是。
是故，長者！當慈愍有形之類，求其方便，
向佛、法、眾。如是，長者！
當作是學。」
^cb819b7爾時，阿那邠祁長者歡喜踊躍，不能自勝。
即從坐起，繞佛三匝，作禮而去，及其四子亦復如是。
^cb819b9爾時，阿那邠祁長者及四子聞佛所說，歡喜奉行。
^n8【八】
^cb819b11聞如是：
一時，佛在舍衛國祇樹給孤獨園。
^cb819b12爾時，阿那邠祁長者身抱重患。
時，舍利弗以天眼觀清淨無瑕穢，見阿那邠祁長者身抱重患，
尋告阿難曰：「汝來共至阿那邠祁長者所問訊。」
^cb819b15時，阿難報曰：「宜知是時。」
^cb819b16爾時，阿難到時持鉢，入舍衛城乞食，以次漸漸至阿那邠祁長者家，
即便就座。時舍利弗即於座上，語阿那邠祁長者曰：「汝今所疾有增有損乎？
覺知苦痛漸漸除，不至增劇耶？」
^cb819b20長者報曰：「我今所患極為少賴，覺增不覺減。」
^cb819b21舍利弗報曰：「如今，長者當憶佛，是謂如來、
至真、等正覺、明行成為、善逝、世間解、無上士、
道法御、天人師，號佛、眾祐；亦當追憶念法，
如來法者，極為甚深，可尊可貴，無與等者，
賢聖之所修行；亦當念僧，如來眾者，上下和順無有諍訟，法法成就。
聖眾者，戒成就、三昧成就、智慧成就、解脫成就、見慧成就。
所謂僧者，四雙八輩，此名如來聖眾，可尊可貴，是世間無上福田。
長者！若修行念佛、念法、念比丘僧者，其德不可稱計，
獲甘露、滅盡之處。
^cb819c2「若善男子、善女人念三尊已：佛、法、聖眾，
墮三惡趣者，終無此事！
若彼善男子、善女人修念三尊，必至善處天上、人中。
然後，長者！不起於色，亦不依色而起於識；
不起於聲，不依聲而起於識；不起香，不依香而起於識；
不起於味，不依味而起於識；不起細滑，
不依細滑而起於識；不起意，不依意而起於識；
不起今世、後世，不依今世、後世而起於識；
不起於愛，莫依愛而起於識。
所以然者，緣愛有受，緣受有有，緣有有生、
死、愁、憂、苦、惱，不可稱計。
是謂有此五苦盛陰，無有我、人、壽、命、士夫、
萠兆、有形之類。若眼起時，亦不知來處；
若眼滅時則滅，亦不知去處。
無有而眼生，已有而眼滅，皆由合會諸法因緣。
所謂因緣法者，緣是有是，無是則無。
所謂無明緣行，行緣識，識緣名色，名色緣六入，
六入緣更樂，更樂緣痛，痛緣愛，愛緣受，
受緣有，有緣生，生緣死，死緣愁、憂、苦、惱、不可稱計。
耳、鼻、舌、身、意，亦復如是，無有而生，已有而滅，
亦復不知來處，亦不知去處，皆由合會諸法因緣。
是謂，長者！名為空行第一之法。」
^cb819c24是時，阿那邠祁長者悲泣涕零不能自止。
^cb819c25時，舍利弗語阿那邠祁曰：「以何因緣悲感乃爾乎？」
^cb819c26長者報曰：「我不悲感。
所以然者，我昔日來數承事佛，亦復尊敬諸長老比丘，
亦不聞如斯尊重之法，如舍利弗之所演說。」
^cb819c29是時，阿難語阿那邠祁曰：「長者當知，世間有二種之人，如來之所說。
云何為二？一者知樂，二者知苦。
彼習樂之人，所謂尊者耶輸提族姓子是。
彼習苦之人，婆伽梨比丘是。
又復，長者！耶輸提比丘解空第一；信解脫者，婆伽梨比丘。
又復，長者！知苦之人、知樂之人，二人心俱解脫，
二俱如來弟子無與等者，由其不沒不生，
二人勤受佛教，亦無懈廢，但心有增減故。
人有知者，有不知者，如長者之所說：『我昔已來承事諸佛，
恭敬長老比丘，初不聞如斯尊重之法，如舍利弗之所說。』
耶輸提比丘視於地，而心得解脫；婆伽梨比丘觀視於刀，即時心得解脫。
是故，長者！當作如婆伽梨比丘之比。」
^cb820a13是時，舍利弗廣與說法，勸令歡喜，使發無上之心，即從坐起而去。
^cb820a15舍利弗、阿難去未久，須臾之頃阿那邠祁長者命終，便生三十三天。
爾時，阿那邠祁天子有五事功德，勝彼諸天。
云何為五？所謂天壽、天色、天樂、天威神、天光明。
爾時，阿那邠祁天子便作是念：「我今獲此天身，皆由如來之恩。
今我不宜於五欲自娛樂，先應至世尊所，拜跪問訊。」
^cb820a21時，阿那邠祁天子將諸天人，前後圍繞，持諸天花散如來身上。
時如來在舍衛祇樹給孤獨園。
時，彼天子在虛空中，叉手向世尊，便說斯偈：
^gatha「此是祇洹界，仙人眾娛戲，
^gatha法王所治處，當發歡悅心。」
^cb820a27爾時，阿那邠祁天子說斯偈已，如來默然可之。
時，彼天子即生此念：「如來已然可我。」
即捨神足，在一面立。
^cb820a29時，阿那邠祁天子白世尊言：「我是須達，
又名阿那邠祁，人所明了，亦是如來弟子受聖尊教。
今取命終，生三十三天。」
^cb820b3世尊告曰：「汝由何恩今獲此天身？」
^cb820b4天子白佛：「蒙世尊之力，得受天身。」
時，阿那邠祁天子復以天華散如來身上，
亦散阿難及舍利弗身上，遍遶祇洹七匝還沒不現。
^cb820b7是時，世尊告阿難曰：「昨夜有天子來至我所，
便說斯偈：
^gatha「『此是祇洹界，仙人眾娛戲，
^gatha法王所治處，當發歡悅心。』
^cb820b11「是時，彼天子繞祇洹七匝便退而去。
汝今阿難！汝頗識彼天子乎？」
^cb820b12阿難白佛言：「必當是阿那邠祁長者也。」
^cb820b13佛告阿難：「如汝所言。
善哉！乃能以未知智而識彼天子。
所以然者，彼是阿那邠祁天子。」
^cb820b15阿難白佛言：「阿那邠祁！
今生天上為名何等？」
^cb820b16世尊告曰：「即名阿那邠祁。
所以然者，彼天即生之日，諸天各各有此言：
『此天子在人中時，是如來弟子，恒等心普施一切，
周窮濟乏，作此功德已，此是三十三天，今故續名阿那邠祁。』」
^cb820b20爾時，世尊告諸比丘：「有大功德智慧成就，
阿難比丘今在學地，智慧無與等者。
所以然者，阿羅漢所應知者，阿難便知之。
過去諸佛世尊所應學者，阿難皆明了知。
過去時亦有斯人，聞便了知，如我今日阿難比丘瞻望方知之：
『如來須是；如來不須是。』
過去諸佛弟子入三昧方知未然之事，如我今日阿難比丘覩便曉了。」
^cb820b28爾時，世尊告諸比丘：「我聲聞中博有所知，
有勇猛精進，念不錯亂，多聞第一，堪任執事，所謂阿難比丘是。」
^cb820c1時，諸比丘聞佛所說，歡喜奉行。
^n9【九】
^cb820c3聞如是：
一時，佛在舍衛國祇樹給孤獨園。
^cb820c4爾時，阿那邠祁長者有兒婦名曰善生，
顏貌端正，面如桃華色，王波斯匿大臣之女，
憑其姓望，恃其豪族，亦不恭敬姑嫜及其夫聟，
亦不事佛、法及比丘僧，亦不敬奉三尊。
^cb820c8是時，阿那邠祁長者便往至世尊所，頭面禮足，在一面坐。
爾時，長者白世尊言：「近與兒取婦，是波斯匿王第一大臣之女，
自恃其姓望，不承事三尊、長老尊卑，唯願世尊當與說法，
使發歡喜，心開意解。」
^cb820c12爾時，如來默然許可長者所說。
^cb820c13時，長者復白佛言：「唯願世尊當受我請及比丘僧。」
^cb820c14爾時，長者以見如來默然受請，即從座起，禮佛三匝而去。
還至家中，辦具種種飲食，敷好坐具，尋白：
「時至，唯願世尊當受我請，飲食已具。」
^cb820c18爾時，世尊將諸比丘眾，前後圍繞，至長者家，就座而坐。
爾時，長者更取小座，在如來前坐。
^cb820c20爾時，世尊告善生女人曰：「長者女當知，夫為婦人有四事。
云何為四？有婦如似母，有婦似親，有婦似賊，有婦似婢。
汝今當知，婦似母者，隨時瞻視夫主，不令有乏，承事供養。
爾時，諸天便復將護，若人、非人不得其便，死便生天。
是謂，長者！此名婦人似母者也。
^cb820c26「彼云何有婦似親親？
於是，長者婦見夫已，無有增減之心，同其苦樂，是謂其人似親親者也。
^cb820c28「彼云何名為婦如似賊？
於是，女人若見夫已，便懷瞋恚，憎疾夫主，
亦不承事恭敬禮拜，見輒欲害，心在他所。
夫不親婦，婦不親夫，不為人所愛敬，諸天不擁護，
惡鬼侵害，身壞命終，入地獄中，是謂斯人如似賊也。
^cb821a4「彼云何名婦人如似婢也？
於是，賢良之婦見夫主隨時瞻視，忍其言語，
終不還報；忍其寒苦，恒有慈心，於三尊所，
亦生斯念：『此存我在，此衰我耗。』
以此之事，諸天擁護，若人、非人皆悉愛念，
身壞命終，生善處天上。
是謂，長者女！有此四婦，汝今為在何條？」
^cb821a10時，彼女人聞世尊說此語已，前禮佛足，
白世尊言：「唯願世尊，我今改往修來，更不敢為，
自今已後，常行禮法，如似婢也。」
^cb821a13是時，善生女人還至夫所，頭面禮足：「唯願瞻視，當如婢也。」
^cb821a15是時，善生女人復至世尊所，頭面禮足，在一面坐。
爾時，世尊漸與說法，所謂論者：施論、戒論、
生天之論，欲為不淨想，婬為大穢。
是時，世尊已知女人心開意解，諸佛世尊常所說法：
苦、習、盡、道，爾時世尊盡與女人說之，即於座上得法眼淨，猶如新衣易染為色。
此亦如是，分別諸法，善解深妙之義，自歸三尊，而受五戒。
^cb821a22爾時，善生女人聞佛所說，歡喜奉行。
^n10【一〇】
^cb821a24聞如是：
一時，佛在舍衛國祇樹給孤獨園。
^cb821a25爾時，尊者舍利弗便往至世尊所，頭面禮足，在一面坐。
須臾退坐白世尊言：「尊恒稱譽豪尊高位，
不說卑賤，然我，世尊！
不歎豪尊，不說卑賤。
處中而說，使得出家學道。」
^cb821a29佛告舍利弗：「汝等自稱言：『不歎豪尊，不說卑賤，
處中而說，得出家學道。』
然我今日亦不說上、中、下及受生分。
所以然者，夫生甚苦，不足願樂，如彼糞除，
少尚極臭，何況積多！
今受生分亦復如是，一生、二生猶尚苦難，何況流轉終始而可甘處？
由有有生，由生有老，由老有病，有死、愁、
憂、苦、惱，何可貪樂，便成五盛陰身。
吾今觀此義已，而作是說：『一生、二生猶尚苦難，何況流轉終始而可甘處？』
^cb821b9「若當舍利弗意欲生者，便當發願生豪貴家，不生卑賤。
所以然者，舍利弗！
眾生長夜為心所縛，不為豪族所縛。
然我，舍利弗！處豪貴家，是剎利種，出轉輪聖王。
設我不出家學道者，應為轉輪聖王，今捨轉輪聖王位，
出家學道，成無上道。
夫生卑賤家者，不得出家學道，反墮惡趣。
是故，舍利弗！當求方便，降伏於心。
如是，舍利弗！當作是學。」
^cb821b17爾時，舍利弗聞佛所說，歡喜奉行。
增壹阿含經卷第四十九

^pb1^folio#agmu49增壹阿含經卷第四十九
^lb^au〔東晉罽賓三藏瞿曇僧伽提婆譯〕
^lb^ck52【大愛道般涅槃品】大愛道般涅槃品第五十二
^n1【一】
^cb821b26聞如是：
一時，佛在毘舍離普會講堂所，與大比丘眾五百人俱。
^cb821b27爾時，大愛道遊於毘舍離城高臺寺中，
與大比丘尼眾五百人俱，皆是羅漢，諸漏已盡。
爾時，大愛道聞諸比丘說：「如來不久當取滅度，
不過三月，當在拘夷那竭娑羅雙樹間。」
爾時，大愛道便作是念：「我不堪任見如來取滅度，
亦復不堪任見阿難取滅度，我今宜可先取滅度。」
^cb821c4爾時，大愛道便往至世尊所，頭面禮足，在一面坐。
爾時，大愛道前白佛言：「我聞世尊不久當取滅度，
却後不過三月，在拘夷那竭娑羅雙樹間；
我今不堪見世尊及阿難取滅度也，唯願世尊聽我先取滅度。」
爾時，世尊默然可之。
^cb821c10爾時，大愛道重白佛言：「自今已後，唯願世尊與諸比丘尼說戒。」
^cb821c11佛告之曰：「我今聽比丘尼，還與比丘尼說禁戒，
如我本所施行禁戒，無令差錯。」
^cb821c13爾時，大愛道前禮佛足，在佛前立。
爾時，大愛道復白佛言：「我今更不見如來顏色，
亦不見將來諸佛，不受胞胎，永處無為，
今日違離聖顏，永更不覩。」
^cb821c17時大愛道繞佛七匝，亦復繞阿難七匝，
盡繞諸比丘眾，却退而去。
還諸比丘尼眾中，告諸比丘尼曰：「我今欲入無為涅槃界。
所以然者，如來不久當取滅度，汝等各宜隨所行。」
^cb821c21爾時，差摩比丘尼、優鉢色比丘尼、基利施比丘尼、
舍仇梨比丘尼、奢摩比丘尼、鉢陀闌柘比丘尼、
婆羅柘羅比丘尼、迦旃延比丘尼、闍耶比丘尼及五百比丘尼，
往至世尊所，在一面立。
爾時，五百比丘尼，差摩比丘尼最為上首，
而白佛言：「我等諸人聞如來不久當取滅度，我等不忍見世尊及阿難先取滅度。
唯願世尊聽我等先取滅度，我等今取涅槃，正是其宜。」
爾時，世尊默然可之。
時差摩比丘尼及五百比丘尼見世尊默然可之，
前禮佛足，繞三匝便退而去。
還詣本房。
^cb822a3時，大愛道閉講堂門，擊乾椎，於露地敷坐具，
騰在虛空，於虛空中坐臥經行，或出火焰，
身下出煙，身上出火；身下出水，身上出煙；
舉身放焰，舉身放煙；左脅出水，右脅出火；
右脅出水，左脅出烟；前出火，後出水；前出水，
後出火；舉身出火，舉身出水。
^cb822a9爾時，大愛道作若干變化，還在本座，結加趺坐，
正身正意，繫念在前，而入初禪；從初禪起而入二禪；
從第二禪起而入第三禪；從三禪起入第四禪；
從第四禪起入空處；從空處起入識處；
從識處起入不用處；從不用處起入有想無想處；
從有想無想處起入想知滅；從想知滅起還入有想無想處；
從有想無想起入不用處；從不用處起還入識處；
從識處起還入空處；從空處起還入第四禪；
從第四禪起還入三禪；從三禪起入二禪中；
從二禪起還入初禪；從初禪起入二禪；
從二禪起還入三禪；從三禪起還入四禪；已入四禪便取滅度。
^cb822a23爾時，天地大動，東踊西沒，西踊東沒，四邊都踊中央沒，
又四面涼風起，諸天在空作倡伎樂，欲界諸天涕零悲泣，
猶如春月天降甘雨，神妙之天雜碎優鉢華香，又雜碎栴檀而散其上。
^cb822a27爾時，差摩比丘尼、優鉢色比丘尼、基梨施瞿曇彌比丘尼、
舍瞿離比丘尼、奢摩比丘尼、波陀蘭遮羅比丘尼、
迦旃延比丘尼、闍耶比丘尼，如此上首五百比丘尼等，
各各於露地敷坐，飛在虛空，於虛空之中坐臥經行，
作十八變，乃至入想知滅，各取滅度。
^cb822b3爾時，毘舍離城內有大將名曰耶輸提，將五百童子集普會講堂有所講說。
時，耶輸提及五百童子遙見五百比丘尼作十八變，
見已，歡喜踊躍無量，各共叉手而向彼所。
爾時，世尊而告阿難曰：「汝往至耶輸提大將所，
而告之曰：『速辦五百床具，五百坐具，五百瓶酥，
五百瓶油，五百輿花，五百裹香，五百車薪。』」
^cb822b10爾時，阿難前白佛言：「不審世尊欲何施為？」
^cb822b11佛告之曰：「大愛道已取滅度，及五百比丘尼埿洹，我等欲供養舍利。」
^cb822b13爾時，阿難悲泣交集，不能自勝：「大愛道取滅度何其速哉。」
^cb822b14爾時，阿難以手揮淚，便往至耶輸提大將所。
^cb822b15爾時，耶輸提遙見阿難來，皆起前迎，並作是說：
「善來，阿難！欲何告勅，又行非常。」
^cb822b17爾時，阿難報曰：「我是佛使，欲有所告勅。」
^cb822b18時，大將咸共問曰：「欲何所告勅？」
^cb822b19阿難報曰：「世尊告大將曰：『當辦五百床，
五百坐具，五百瓶酥，五百瓶油，五百輿花，
五百裹香，五百車薪，大愛道及五百比丘尼皆取滅度，我等往供養舍利。』」
^cb822b22爾時，大將悲泣交集，而作是說：「大愛道取滅度何其速哉！
及五百比丘尼取滅度甚為速哉！
誰當教授我等，教化分檀布施？」
^cb822b25爾時，耶輸提大將即辦五百床，五百坐具，
五百瓶油、酥、薪，及諸耶維之具，往至世尊所，
頭面禮足，在一面立。
爾時，耶輸提大將白世尊言：「如來所約勅供養之具，今日已辦。」
^cb822b29佛告曰：「汝今各取大愛道身及五百比丘尼身，
出毘舍離到曠野之處，吾欲於彼供養舍利。」
^cb822c2耶輸提大將白佛言：「唯然，世尊！」
^cb822c3是時，長者即往至大愛道等所，告一人曰：
「汝今施梯，登牆入內，徐開門，無令有聲。」
^cb822c5是時，彼人如彼教勅，即入開門，復勅五百人各舉舍利著于床上。
爾時，有二沙彌尼在，一名難陀，二名優般難陀。
是時，二沙彌尼語大將曰：「止！
止！大將！勿觸擾諸師。」
^cb822c9耶輸提大將報曰：「汝師不為睡眠，皆取滅度。」
^cb822c10爾時，二沙彌聞諸師皆取滅度，心懷恐怖，
即自思惟，觀有習之法皆是盡法，即於坐處得三明六通。
爾時，二沙彌尼即飛在虛空中，先至曠野之中作十八變，
坐臥經行，身出水火，變化無量，即於無餘涅槃界而取般涅槃。
^cb822c15爾時，世尊將諸比丘僧，前後圍遶，往至大愛道比丘尼寺中。
爾時，世尊告阿難、難陀、羅云：「汝等舉大愛道身，我當躬自供養。」
^cb822c18是時，釋提桓因知世尊心中所念，即從三十三天上，
譬如力士屈伸臂頃來至毘舍離，到世尊所，
頭面禮足，在一面立。
其中漏盡比丘皆見釋提桓因及三十三天，
其不漏盡有欲比丘，及比丘、比丘尼、優婆塞、
優婆夷未漏盡者，亦不見釋提桓因及三十三天。
^cb822c24爾時，梵天王遙知如來心中所念，將諸梵天從梵天上沒，
來至世尊所，頭面禮足，在一面立。
^cb822c27爾時，毘沙門天王知世尊心中所念，將閱叉、
鬼神，到如來所，頭面禮足，在一面立。
^cb822c29爾時，提地賴吒天王將諸乾沓和，從東方來至如來所，
頭面禮足，在一面立。
毘婁勒叉天王將諸無數拘槃荼，從南方來至世尊所，
頭面禮足，在一面立。
毘婁波叉天王將諸龍神來至如來所，
頭面禮足，在一面立。
及欲界、色界、無色界諸天，各各知如來心中所念，
來至世尊所，頭面禮足，在一面立。
^cb823a7爾時，釋提桓因、毘沙門天王前白佛言：
「唯願世尊勿自勞神，我等自當供養舍利。」
^cb823a9佛告諸天：「止！止！天王！
如來自當知時。此是如來所應修行，非是天、
龍、鬼神所及也。所以然者，父母生子多有所益，
長養恩重，乳哺懷抱，要當報恩，不得不報恩。
然諸天當知，過去諸佛世尊所生母先取滅度，然後諸佛世尊皆自供養虵旬舍利。
正使將來諸佛世尊所生之母先取滅度，然後諸佛皆自供養。
以此方便，知如來應自供養，非天、龍、鬼神所及也。」
^cb823a17爾時，毘沙門天王告五百鬼曰：「汝等往至栴檀林中，
取香薪來，當供養虵旬。」
時，五百鬼聞天王語已，即往至栴檀林中，取栴檀薪來至曠野之間。
^cb823a21是時，世尊躬自舉床一脚，難陀舉一脚，
羅云舉一脚，阿難舉一脚，飛在虛空，往至彼塚間；
其中四部之眾，比丘、比丘尼、優婆塞、優婆夷，舉五百比丘尼舍利至於塚間。
爾時，世尊告耶輸提大將曰：「汝今更辦二床，
二坐具，二車薪、香花供養二沙彌尼身。」
^cb823a26耶輸提大將白佛言：「唯然，世尊！」
尋時，即辦供養之具。
^cb823a27爾時，世尊以栴檀木各傳與諸天。
是時，世尊復告大將曰：「汝今各取五百舍利，
各分別而供養之，二沙彌亦復使然。」
^cb823b1時，大將受佛教已，各各分別而取供養，即取虵旬。
爾時，世尊復以栴檀木著大愛道身上。
^cb823b3爾時，世尊便說斯偈：
^gatha「一切行無常，生者必有盡，
^gatha不生則不死，此滅為最樂。」
^cb823b7爾時，諸天、人民皆悉雲集在於塚間；天、人大眾十億姟那術。
時大將火滅已，復取舍利而起偷婆。
^cb823b9佛告大將曰：「汝今取五百比丘尼舍利與起偷婆，長夜之中受福無量！
所以然者，世間有四人起於偷婆。
云何為四？若有人與如來、至真、等正覺起於偷婆，
轉輪聖王，與聲聞、辟支佛起偷婆者，受福無量。」
爾時，世尊與諸天、人民說微妙之法，勸令歡喜。
爾時，天與人有一億，諸塵垢盡，得法眼淨。
^cb823b16爾時，諸天、人民、乾沓和、阿須輪、四部之眾，
聞佛所說，歡喜奉行。
^n2【二】
^cb823b18聞如是：
一時，佛在舍衛國祇樹給孤獨園，與大比丘眾五百人俱。
^cb823b19爾時，舍衛城內有比丘尼名曰婆陀，將五百比丘尼於彼遊化。
時，婆陀比丘尼在閑靜之處，而自思惟，
結加趺坐，繫念在前，自憶無數宿命之事，復自笑。
有比丘尼遙見婆陀比丘尼笑，見已，便往至比丘尼所：
「今婆陀比丘尼獨在樹下而笑，將有何緣？」
^cb823b25時，五百比丘尼即相將至婆陀比丘尼所，頭面禮足。
爾時，五百比丘尼白婆陀曰：「有何因緣獨坐樹下而笑耶？」
^cb823b28爾時，婆陀比丘尼告五百比丘尼曰：「我向者在此樹下，
自憶無數宿命之事，復見昔日所經歷身，
死此生彼，皆悉觀見。」
^cb823c1時，五百比丘尼復白言：「唯願當說曩昔之緣。」
^cb823c2時，婆陀比丘尼告五百比丘尼曰：「過去久遠九十一劫有佛出世，
名曰毘婆尸如來、至真、等正覺、明行成為、
善逝、世間解、無上士、道法御、天人師，號佛、
眾祐，出現於世。爾時，世界名槃頭摩，人民熾盛不可稱計。
爾時，如來遊彼國界，將十六萬八千比丘眾，前後圍繞而為說法。
時佛名號流布四遠：『毘婆尸佛者眾相具足，是一切人良祐福田。』
^cb823c10「爾時，彼國界中有童子名曰梵天，顏貌端正，世之希有。
時，彼童子手執寶蓋而行諸街巷中。
時有居士婦亦復端正，亦從此道行，眾人皆共觀看。
時童子便作是念：『我今亦復端正，手執寶蓋，
眾人皆不觀視我身，此諸人民皆共觀此女人。
我今要當作方便，使人觀視我。』
時彼童子即出彼城，往至毘婆尸佛所，
手執寶華，供養七日七夜，亦作誓願：『設當毘婆尸佛有此神足，
有此神力，是世間、天上福田，持此功德，
使我將來之世作女人身，人民見之莫不喜踊。』
^cb823c21「爾時，彼童子七日七夜供養彼佛已，隨命長短，
後便生三十三天，於彼作女人身，極為端正，
玉女中第一，以五事功德勝彼天女。
云何為五？所謂天壽、天色、天樂、天威福、天自在。
時三十三天見已，各自說曰：『此天女者，
極為殊妙，無與等者。』
其中或有天子作是說：『此天女我應得以為天后。』
各相競爭。時大天王說曰：『汝等勿共鬪訟，
其中能說極妙法者，便以此天女與之作婦。』
^cb824a1「爾時，有一天子便說斯偈：
^gatha「『若起若復坐，寤寐無有歡，
^gatha設我眠睡時，然後乃無欲。』
^cb824a4「爾時，復有天子而說斯偈：
^gatha「『汝今故為樂，於眠無念想，
^gatha我今興欲念，如似打戰鼓。』
^cb824a7「爾時，復有天子而說斯偈：
^gatha「『設復打戰鼓，猶有休息時，
^gatha我欲馳速疾，如水流不停。』
^cb824a10「爾時，復有天子而說斯偈：
^gatha「『如水漂㵱大木，猶有休息時，
^gatha我恒思想欲，如殺象不眴。』
^cb824a13「爾時，諸天中最尊天子與諸天人而說斯偈：
^gatha「『汝等猶閑暇，各能說斯偈，
^gatha我今不自知，為存為亡乎？』
^cb824a17「爾時，諸天人白彼天子曰：『善哉！
天子！所說偈者極為清妙。
今日此天女奉貢天王。』
爾時，天女即入天王宮。
汝等諸天勿有猶豫。
所以然者，爾時童子供養佛上寶蓋者，豈異人乎？
莫作是觀。爾時童子身者，即我身是也。
^cb824a22「過去三十一劫有式詰如來，出現於世，
遊化於野馬世界，與大比丘眾十六萬人俱。
爾時，彼天女後便命終而生人中，受女人身，
極為端正，世之希有。
時式詰如來到時，著衣持鉢，入野馬城乞食。
時彼天女人復為長者婦，以好飲食，奉上式詰如來，
普作誓願：『持此功德之業，所生之處莫墮三惡趣，
顏貌端正，與人殊異。』
^cb824a29「爾時，彼女人後便命終生三十三天，於彼復作女人身，
極為端正，有五事功德勝彼諸天。
爾時天女，豈異人乎？
莫作是觀。所以然者，彼女人者，則我身是。
^cb824b4「即於彼劫毘舍羅婆如來出現於世，爾時天女隨壽長短，
命終之後來生人中，受女人身，顏貌端正，世之希有。
復與長者居士作婦。
爾時，長者婦復以妙衣好服奉上如來，
發此誓願：『使我將來之世得作女身。』
時彼婦女命終之後生三十三天，顏貌端正，勝彼天女。
爾時彼女人者，豈異人乎？
莫作斯觀。所以然者，爾時女人者，則我身是。
^cb824b12「時彼女人隨壽長短，命終之後，來生人中，
在波羅㮈大城，與月光長者作婦婢，顏貌麁醜，人所惡見。
自毘舍羅婆去世，更無佛。
爾時，各佛遊化。時月光長者婦告其婢曰：
『汝在外遊行，求覓沙門！
顏貌端正，入吾意者，將來在家，吾欲供養。』
爾時，彼婢即出家中，在外求覓沙門！
遇見各佛城內遊乞，然顏貌麁惡，姿色醜弊。
時彼婢使語各佛曰：『大家欲見，願屈至家。』
即入白主：『沙門已至，可往相見。』
^cb824b21「時長者婦見沙門已，心不歡樂，即語其婢：
『此還發遣，吾不布施。
所以然者，由其顏貌麁弊故。』
爾時，其婢語夫人曰：『設夫人不惠施沙門者，
我今日所應食分，盡用惠施。』
時彼夫人即出食分，細麨一升。
時彼婢便授與沙門，各佛受此食已，飛在虛空作十八變。
時長者婢復作誓願：『持此功德，所生之處莫墮三惡趣，
使我將來之世，得作女人，極為端正。』
^cb824c1「時彼各佛手擎鉢飯，遶城三匝，月光長者將五百商人集普會講堂。
時彼城中男女大小，見各佛擎鉢飯，飛在虛空，
見已，相謂言：『斯是何人功德乃爾乎？
遇此各佛飯食惠施？』
^cb824c5「時長者婢語夫人曰：『出觀向沙門神德，
飛在虛空作十八變，神德無量。』
時長者婦告其婢曰：『今所惠施沙門之食，
設獲福者，盡持與我，我當與汝二日食直。』
其婢報曰：『不堪任以福相與。』
夫人告曰：『與汝四日食直，乃至十日食直。』
其婢報曰：『我不堪任以福相與。』
夫人告曰：『我今與汝百枚金錢。』
其婢報曰：『我不須。』
夫人復告：『與汝二百，乃至千枚金錢。』
其婢報曰：『我亦不須。』
夫人告曰：『我免汝身，使不作婢。』
婢報曰：『我亦不須求為良人。』
夫人復告：『汝作夫人，我為婢使。』
其婢報曰：『我亦不須求為夫人。』
夫人告曰：『我今當取汝撾打，毀兀耳鼻，
截汝手足，當斷汝頭。』
其婢報曰：『如斯之痛，盡堪任受，終不以福而相惠施；
身屬大家，心善各異。』
爾時，長者婦即撾其婢。
^cb824c21「時五百商人各作斯論：『此神人者今來乞食，必當是我家施與。』
時月光長者發遣諸人，還來入家，見夫人取婢鞭打，
即問之曰：『以何因緣而鞭此婢。』
時婢便以斯因緣具白。
時月光長者歡喜踊躍，不能自勝，即攝夫人以為婢使，使其婢代夫人處。
^cb824c26「爾時，波羅捺城有王治化，名梵摩達。
時彼大王聞月光長者飯辟支佛，甚懷喜悅，
乃遇真人，隨時惠施。
梵摩達王即遣人召月光長者，而告之曰：『汝實飯神仙真人乎？』
長者白王：『實遇真人，以食惠施。』
時梵摩達王尋時賞賜，更增職位。
時長者婢隨壽長短，命終之後生三十三天，
顏貌殊妙，世之希有，五事功德勝彼諸天。
諸妹莫作是觀，爾時長者婢，即我身是也。
^cb825a6「於此賢劫中有佛出世，名拘樓孫如來。
時彼天女隨壽長短，命終之後生於人中。
爾時，耶若達梵志作女。
時此女人復飯如來，發誓願，求作女人身。
後命終生三十三天，顏貌端正，勝諸天女。
復從彼命終，生於人中。
^cb825a11「爾時，拘那含牟尼佛出現於世。
時彼天女為長者女，復以金華供養拘那含牟尼佛：
『持此功德，所生之處，莫墮三惡趣，使我後身得作女人身。』
時此女人隨壽長短，命終之後生三十三天，
於彼端正，出眾天女上，有五事功德而不可及。
爾時長者女供養拘那含牟尼佛，豈異人乎？
莫作斯觀，爾時長者女人，則我身是。
^cb825a18「時彼天女隨壽長短，來生人中，復與長者作婦，
顏貌殊特，世間希有。
^cb825a20「爾時，迦葉如來出現於世。
時長者婦七日七夜，供養迦葉佛，發誓願言：『使我將來世得作女人身。』
時長者婦隨壽長短，命終之後生三十三天，有五事功德勝彼天女。
爾時長者婦供養迦葉佛者，豈異人乎？
莫作斯觀，爾時長者婦，則我身是。
^cb825a26「於此賢劫釋迦文出現於世，時彼天女命終之後生羅閱城中，
與劫毘羅婆羅門作女，顏貌端正，出諸女人表。
劫毘婆羅門女正以紫磨金像，至彼女人所，
黮如似墨，意不貪五欲。
諸妹莫作斯觀，此女人身豈異人乎？
爾時婆羅門女者，則我身是也。
諸妹當知，緣昔日功報，與比鉢羅摩納作婦，所謂摩訶迦葉是。
尊大迦葉先自出家，後日我方出家，自憶昔日所經歷女人之身，
是以今故自笑耳。
我以無智自蔽，供養六如來，求作女人身，
以此因緣，故笑昔日所經歷。」
^cb825b8爾時，眾多比丘聞婆陀比丘尼自憶宿命無數世時事，
即往世尊所，頭面禮足，在一面坐。
以此因緣，具白如來。
^cb825b10爾時，世尊告諸比丘：「汝等頗見聲聞之中比丘尼，自憶無數世事如斯人乎？」
^cb825b12比丘白佛：「不見。世尊！」
佛告諸比丘：「我聲聞中第一弟子自憶宿命無數世事，劫毘羅比丘尼是。」
^cb825b14爾時，諸比丘聞佛所說，歡喜奉行。
^n3【三】
^cb825b16聞如是：
一時，佛在舍衛國祇樹給孤獨園。
^cb825b17爾時，有一比丘往至世尊所，頭面禮足，在一面坐。
須臾退坐，前白佛言：「劫為長短、為有限乎？」
^cb825b19佛告比丘：「劫極長遠，我今與汝引譬，專意聽之，吾今當說。」
爾時，比丘從佛受教。
^cb825b21世尊告曰：「比丘當知，猶如鐵城縱廣一由旬，
芥子滿其中，無空缺處，設有人來百歲取一芥子，
其鐵城芥子猶有減盡，然後乃至為一劫，不可稱計。
所以然者，生死長遠無有邊際，眾生恩愛縛著，
流轉生死，死此生彼，無有窮已，我於其中厭患生死。
如是，比丘！當求巧便，免此愛著之想。」
^cb825b28爾時，諸比丘聞佛所說，歡喜奉行。
增壹阿含經卷第五十

^pb1^folio#agmu50增壹阿含經卷第五十
^lb^au〔東晉罽賓三藏瞿曇僧伽提婆譯〕
^lb^ck52a【大愛道般涅槃品之二】大愛道般涅槃分品第五十二
^n4【四】
^cb825c7聞如是：
一時，佛在舍衛國祇樹給孤獨園。
^cb825c8爾時，有一比丘至世尊所，頭面禮足，在一面坐。
爾時，彼比丘白佛言：「世尊，劫為長遠。」
^cb825c10佛告比丘：「劫極遠，不可以筭籌量。
我今當與汝引譬喻，善思念之，吾今當為汝說。」
爾時，彼比丘從佛受教。
^cb825c12世尊告曰：「猶如大石山縱廣一由旬，高一由旬，
設有人來手執天衣，百歲一拂，石猶磨滅，劫數難限。
所以然者，劫數長遠，無有邊際。
如此非一劫、百劫。
所以然者，生死長遠，不可限量，無有邊際。
眾生之類，無明所弊，流浪生死，無有出期，
死此生彼，無有窮已，我於其中厭患生死。
如是，比丘！當求巧便，免此愛著之想。」
^cb825c20爾時，諸比丘聞佛所說，歡喜奉行。
^n5【五】
^cb825c22聞如是：
一時，佛在舍衛國祇樹給孤獨園。
^cb825c23爾時，世尊告諸比丘：「隨時聞法有五功德，恒不失時。
云何為五？未曾聞法便聞之，已聞便持，
除去狐疑，亦無邪見，解甚深之法，是謂，比丘！
隨時聞法有此五功德。
是故，比丘！當念常聽甚深之法，此是我之教誡。
如是，比丘！當作是學。」
^cb825c28爾時，諸比丘聞佛所說，歡喜奉行。
^n6【六】
^cb826a1聞如是：
一時，佛在毘舍離摩訶婆那園中，與大比丘眾五百人俱。
^cb826a2爾時，師子大將便往至世尊所，頭面禮足，在一面坐。
爾時，如來告大將曰：「施主檀越有五功德。
云何為五？
^cb826a5「於是，施主名聞遠布，某甲村中有此好施之人，
周窮濟乏，無有愛惜，是謂，師子大將，第一功德施主所致。
^cb826a7「復次，師子大將，施主檀越若至剎利眾、
婆羅門眾、沙門眾中，皆無所畏，亦無疑難，
是謂，師子！第二功德。
^cb826a10「復次，施主檀越多為人所愛念，普來宗仰，
如子愛母，其心不相離，施主亦復如是，多為人所愛。
^cb826a12「復次，師子！施主檀越布施之時，發歡喜心，
以有歡喜即有悅豫，意性堅固，是時便自覺有樂有苦，
亦變悔，如實而自知。
云何自知，知有苦諦、苦習、苦盡、出要諦，如實知之。」
^cb826a16爾時，世尊便說斯偈：
^gatha「施為眾福具，而逮第一義，
^gatha其能憶施者，便發歡喜心。
^cb826a19「復次，師子長者！施主檀越布施之時，身壞命終，
生三十三天，又有五事勝彼諸天。
云何為五？一者顏貌豪貴，威神光明；二者所欲自在，
無事不果；三者若檀越施主生人中者，
值富貴家；四者饒財多寶；五者言從語用。
是謂，師子！檀越有此五功德引入善道。」
^cb826a24爾時，師子大將聞佛所說，歡喜踊躍，不能自勝，
前白佛言：「唯願世尊及比丘僧當受我請。」
^cb826a27爾時，世尊默然受請。
時，師子大將以見世尊默然受請，即從坐起，
頭面禮足，便退而去，還至家中，辦具種種飲食，
敷好坐具，即白：「時至，今正是時，唯願大聖垂愍臨顧。」
^cb826b1爾時，世尊到時，著衣持鉢，將諸比丘眾，
前後圍遶，至大將家，各次第坐。
爾時，師子將軍見佛及比丘僧已次第坐，手自斟酌行種種飲食。
爾時，大將行食之時，諸天在虛空中而告之曰：
「此是阿羅漢，斯人向阿羅漢，施此得福多，
施此得福少，此是阿那含，此人向阿那含，
此人是斯陀含，斯人向斯陀含道，此人是須陀洹，
斯人向須陀洹道，是人七生往返，此人一生，
是持信，此人奉法，此是利根，此是鈍根，
此人下卑，此人精進持戒，此人犯戒，施此人得福多，施此人得福少。」
^cb826b12爾時，師子大將聞諸天語已，亦不經懷，
見如來食已訖，除去鉢器，更取小座，如來前坐。
爾時，師子大將白世尊言：「我向者有諸天來至我所，
而告之曰：『從羅漢，至犯戒。』
皆具白如來。雖聞斯言，亦不經懷，亦不生此念：
『我當捨此施彼，捨彼施此。』
然我復生斯念：『應施一切眾生，有形之類，
由食而存，無食則喪，我躬自從如來聞說斯偈，恒在心懷而不忘失。
云何名為偈：
^gatha「『「施當普平等，終不有所逆，
^gatha必當遇聖賢，緣斯而得度。」
^cb826b24「『是謂，世尊！斯偈所說。』
我躬從如來聞之，恒念奉行。」
^cb826b25佛告大將：「善哉！斯名菩薩之心，平等惠施。
若菩薩布施之時，亦不生此念：『我當與此，置此。』
恒有平等而惠施，亦復有此念：『一切眾生有食則存，無食則亡。』
菩薩行施之時，亦復思惟此業。」
便說斯偈：
^gatha「夫人修其行，行惡及其善，
^gatha彼彼自受報，行終不衰耗。
^gatha如人尋其行，即受其果報，
^gatha為善獲其善，作惡受惡報。
^gatha為惡及其善，隨人之所習，
^gatha如似種五穀，各獲其果實。
^cb826c7「師子大將！當以此方便，知善惡各有其行。
所以然者，從初發意至于成道，心無增減，
不選擇人，亦不觀其地。
是故，師子！若欲惠施之時，恒念平等，勿興是非之心。
如是，師子！當作是學。」
^cb826c11爾時，世尊復說嚫曰：
^gatha「施歡人所愛，眾人所稱歎，
^gatha所至無疑難，亦無嫉妬心。
^gatha是故智者施，除去諸惡想，
^gatha長夜至善處，諸天所嘉歎。」
^cb826c17爾時，世尊說斯語已，便從坐起而去。
爾時，師子聞佛所說，歡喜奉行。
^n7【七】
^cb826c19聞如是：
一時，佛在舍衛國祇樹給孤獨園。
^cb826c20爾時，波斯匿王往至世尊所，頭面禮足，在一面坐。
是時，波斯匿王白世尊言：「夫施之家當施何處？」
^cb826c22世尊告王：「隨心所歡，便於彼施。」
^cb826c23王復白佛：「為施何處，得大功德？」
^cb826c24佛告王曰：「汝所問當施何處，今復問獲福功德。」
^cb826c25王白佛言：「我今問如來為施何處，獲其功德？」
^cb826c26佛告王曰：「吾今還問，王隨所樂，還報吾。
云何？大王！若有剎利子來，婆羅門子來，
然愚惑無所知，心意錯亂，恒不一定，來至王所，
而問王言：『我等當恭奉聖王，隨時所須。』
云何？大王！須此人在左右乎？」
^cb827a2王白佛言：「不須也。
世尊！所以然者，由彼人無有黠慧，心識不定，不堪候外敵之所致也。」
^cb827a4佛告王曰：「云何？大王！
若剎利、婆羅門種多諸方便，無有恐難，
亦不畏懼，能除外敵，來至王所，而白王言：
『我等隨時瞻奉聖王，唯願恩垂當見納受。』
云何？大王！當受斯人不。」
^cb827a8王白佛言：「唯然，世尊！
我等當納受斯人，所以然者，由彼人堪任候外敵，
無有畏難，亦不恐懼。」
^cb827a10佛告王曰：「今比丘亦復如是，諸根完具，
捨五成六，護一降四，施此之人，獲福最多。」
^cb827a12王白佛言：「云何比丘捨五成六，護一降四？」
^cb827a13佛告王曰：「於是，比丘捨貪欲蓋、瞋恚蓋、
睡眠、調、疑，如是，比丘！
名為捨五。云何比丘成就六？
王當知之，若比丘見色已，不起色想，緣此護眼根，
除去惡不善念而護眼根，若耳、鼻、口、身、
意不起意識而護意根，如是，比丘成就六。
云何比丘而護一，於是，比丘繫念在前，
如是，比丘而護一。
云何比丘而降四？
於是，比丘降身魔、欲魔、死魔、天魔，皆悉降伏，
如是，比丘降伏於四。
如是，大王！捨五就六，護一降四，施如此之人，獲福難量。
大王！邪見與邊見相應，如斯之人施蓋無益。」
^cb827a25時，王白佛言：「如是，世尊！
施斯之人其福難量，若比丘成就一法，
福尚難量，何況餘者。
云何為一法？所謂身念是也。
所以然者，尼乾子恒計身行、意行，不計口行。」
^cb827a29佛告王曰：「尼乾子者愚惑，意常錯亂，心識不定，
是彼師法故，致斯言耳。
彼受身行之報，蓋不足言，意行無形而不可見。」
^cb827b2王白佛言：「此三行中何者最重？
身行耶？口行耶？意行？」
^cb827b4佛告王曰：「此三行中意行最重，口行、身行蓋不足言。」
^cb827b5王白佛言：「復何因緣故，說念意最為第一？」
^cb827b6佛告王曰：「夫人所行，先意念，然後口發，
口已發，便身行殺、盜、婬，舌根不定，亦無端緒，
正使彼人命終，身根、舌根在。
大王！彼人何以故身、口不有所設耶？」
^cb827b10王白佛言：「彼人以無意根故，致斯變耳。」
^cb827b11佛告王曰：「當以此方便，知意根最為重，餘二者輕。」
^cb827b12爾時，世尊便說斯偈：
^gatha「心為法本，心尊心使，心之念惡，
^gatha即行即施，於彼受苦，輪轢于轍𬿣。
^gatha心為法本，心尊心使，中心念善，
^gatha即行即為，受其善報，如影隨形。」
^cb827b17爾時，波斯匿王白世尊言：「如是，如來！
為惡之人，身行惡，隨行墮惡趣。」
^cb827b18佛告王言：「汝為觀何等義，而來問我為施何人，獲福益多？」
^cb827b20王白佛言：「我昔至尼乾子所，問尼揵子曰：『當於何處惠施？』
尼乾子聞我所問已，更論餘事，亦不見報。
時尼乾子語我言：『沙門瞿曇作是說，施我得福多，
餘者無福，當施我弟子，不應施餘人，其有人民施我弟子者，
其福不可量也。』」
^cb827b25佛告王曰：「爾時，為云何報之？」
^cb827b26王白佛言：「時我便作是念：『或有斯理，惠施如來，其福難量。』
今故問佛：『為與何處，其福難量？』
然今世尊不自稱譽，亦不毀人。」
^cb827b29佛告王曰：「我口不作是說，施我得福多，餘者不得福。
但我今日所說，鉢中遺餘，持與人者，其福難量，
以清淨之心，著淨水中，普生斯念，斯中有形之類，
蒙祐無量，何況人形。
但，大王！我今所說施持戒人，其福難量，
與犯戒人者，蓋不足言。
^cb827c6「大王當知，如田家子善治其地，除去穢惡，
以好穀子著良田中，於中獲子無有限量；
亦如彼田家子不修治地，亦不除去穢惡而下穀子，所收蓋不足言。
今比丘亦復如是，若比丘捨五就六，護一降四，
如斯之人，其施惠者，其福無量；與邪見之人，蓋不足言。
猶如，大王！剎利種、婆羅門種，意無疑難，
能降外敵，當觀亦如羅漢之人，彼婆羅門種意不專定者，觀當如邪見之人。」
^cb827c15時，波斯匿王白世尊言：「施持戒之人，其福難量。
自今已後，其有來求索者，終不違逆。
若復四部之眾，有所求索者，亦不逆之。
隨時給與衣被、飲食、床臥具，亦復施與諸梵行者。」
^cb827c19佛告之曰：「勿作是說。
所以然者，施畜生之類，其福難量，況復人身乎。
但我今日所說者，施持戒人難計，非犯戒人。」
^cb827c22波斯匿王白佛言：「我今重復自歸，然世尊殷勤，
乃至於斯外道異學傳誹世尊，又且世尊恒歎譽彼人，
外道異學貪著利養，又復如來不貪利養。
國事多猥，欲還所止。」
^cb827c25佛告王曰：「宜知是時。」
^cb827c26爾時，波斯匿王聞佛所說，歡喜奉行。
^n8【八】
^cb827c28聞如是：
一時，佛在舍衛國祇樹給孤獨園。
^cb827c29爾時，波斯匿王殺庶母百子，即懷變悔：
「我造惡源，極為甚多，復用此為？
由王位故，殺此百人，誰能堪任除我愁憂？」
波斯匿王復作是念：「唯有世尊能去我憂耳。」
時復作斯念：「我今不宜懷此愁憂，默然至世尊所，當駕王威至世尊所。」
時波斯匿王告群臣曰：「汝等催駕寶羽之車，
如前王法，欲出舍衛城，親近如來。」
^cb828a7群臣聞王教已，即時嚴駕羽寶之車，即來白王言：
「嚴駕已訖，王知是時。」
^cb828a9時，波斯匿王即乘羽寶車，椎鍾鳴鼓，懸繒幡蓋，
人從^mc04832皆著鎧器，諸臣圍遶出舍衛城，往至祇洹，
步入祇洹精舍，如前王法，除五威儀，蓋、
天冠、拂、劍、履屣，盡捨之。
至世尊所，頭面布地，復以手摩如來足，
普自陳啟：「我今悔過，改往修來，愚惑不別真偽，
殺庶母百子，王威力故。
今來自悔，唯願納受。」
^cb828a16佛告王曰：「善哉，大王！
還就本位，今當說法。」
^cb828a17波斯匿王即從坐起，禮世尊足，還詣本位。
^cb828a18佛告王曰：「命極危脆，極壽不過百年，所出無幾。
人壽百年，計三十三天一日一夜，計彼日夜三十日為一月，
十二月為一歲，彼三十三天正壽千歲，
計人中壽壽十萬歲，復計還活地獄中一日一夜。
復計彼日夜三十日為一月，十二月為一歲，
還活地獄中五千歲，或壽半劫，或壽一劫，
隨人所作行，或有中夭者，計人中之壽百億之歲。
智者恒念普修此行，復用此惡為？
樂少苦多，其殃難計。
是故，大王！莫由己身、父母、妻子、國土、人民，
施行罪業，亦莫為王身故而作罪本。
猶如石蜜為初甜後苦，此亦如是。
於短壽之中何為作惡？
大王當知，有四大畏恒逼人身，終不可制約，
亦復不可呪術、戰鬪、藥草所能抑折，生、
老、病、死，亦如四大山從四方來，各各相就，
摧壞樹木，皆悉磨滅，此四事者亦復如是。
大王當知，若生來時，使父母懷憂、愁、苦、
惱，不可稱計，若老來至無復少壯，壞敗形貌，
支節漸緩，若病來至丁壯之年，無復氣力，
轉轉命促，若死來至斷於命根，恩愛別離，五陰各散。
是謂，大王！有此四大，皆不得自在。
^cb828b10「若復有人親近殺生，受諸惡原，若生人中，壽命極短。
若人習盜，後生貧困，衣不蓋形，食不充口。
所以然者，皆由取他財物故，故致斯變，若生人中受苦無量。
若人婬他，後生人中，妻不貞良。
^cb828b15「若人妄語，後生人中，言不信用，為人輕慢，皆由前世詐稱虛偽故。
若人惡言，受地獄罪，若生人中，顏色醜陋，
皆由前世惡言，故致斯報。
若人䛴語，受地獄罪，若生人中，家中不和，恒被鬪亂。
所以然者，皆由前身所造之報。
若人兩舌，鬪亂彼此，受地獄罪，若生人中，
家不和，恒有諍訟。
所以然者，皆由前世鬪亂彼此之所致也。
^cb828b23「若人憙憎嫉他，受地獄罪，若生人中，為人所憎，皆由前世行本之所致也。
若人興謀害之心，受地獄罪，若生人中，意不專定。
所以然者，皆由前世興斯心故。
若復有人習於邪見，受地獄罪，若生人中，
聾、盲、瘖瘂，人所惡見。
所由爾者，皆因前世行本所致也。
^cb828b29「是謂，大王！由此十惡之報，致斯殃舋，受無量苦，況復外者乎。
是故，大王！當以法治化，莫以非法，以理治民，亦莫非理。
大王！諸以正法治民者，命終之後皆生天上，
正使大王，命終之後，人民追憶，終不忘失，名稱遠布。
^cb828c5「大王當知，諸以非法治化人民，死後皆生地獄中，
是時，獄卒以五縛繫之，其中受苦不可稱量，
或鞭，或縛，或捶，或解諸支節，或取火炙，
或以鎔銅灌其身，或剝其皮，或以草著腹，
或拔其舌，或刺其體，或鋸解其身，或鐵臼中擣，
或輪壞其形，使走刀山劍樹，不令停息，
抱熱銅柱，或挑其眼，或壞耳根，截手足、
耳鼻，已截復生，復舉身形著大鑊中，復以鐵叉擾動其身，
不令息住，復從鑊中出，生拔脊筋，持用治車，
復使入熱炙地獄中，復入熱屎地獄中，
復入刺地獄中，復入灰地獄中，復入刀樹地獄中，
復令仰臥以熱鐵丸使食之，腸胃五藏皆悉爛盡，
從下而過，復以鎔銅而灌其口，從下而過，
於中受苦惱；要當罪畢，然後乃出。
如是，大王！眾生入地獄，其事如是，皆由前世治法不整之所致也。」
^cb828c22爾時，世尊便說斯偈：
^gatha「百年習放逸，後故入地獄，
^gatha斯竟何足貪，受罪難稱計。
^cb828c25「大王！以法治，自濟其身，父母、妻子、奴婢、親族將護國事。
是故，大王！常當以法治化，勿以非法。
人命極短，在世須臾間耳，生死長遠，多諸畏難，
若死來至，於中呼哭，骨節離解，身體煩疼。
爾時，無有救者。非有父母、妻子、奴婢、僕從、
國土、人民所能救也。
有此之難，誰堪代者？
唯有布施、持戒，語常和悅，不傷人意，作眾功德，行諸善本。」
^cb829a6爾時，世尊便說斯偈：
^gatha「智者當惠施，諸佛所嘉歎，
^gatha是故清淨心，勿有懈慢意。
^gatha為死之所逼，受大極苦惱，
^gatha至彼惡趣中，無有休息時。
^gatha若復欲來時，極受於苦惱，
^gatha諸根自然壞，由惡無休息。
^gatha若醫師來時，合集諸藥草，
^gatha不遍其身體，由惡無休息。
^gatha若復親族來，問其財貨本，
^gatha耳亦不聞聲，由惡無休息。
^gatha若復移在地，病人臥其上，
^gatha形如枯樹根，由惡無休息。
^gatha若復已命終，身命識已離，
^gatha形如牆壁土，由惡無休息。
^gatha若復彼死屍，親族舉塜間，
^gatha彼無可持者，唯福可怙耳。
^cb829a24「是故，大王！當求方便，施行福業，今不為者，後悔無益。」
^cb829a25爾時，世尊便說斯偈：
^gatha「如來由福力，降伏魔官屬，
^gatha今已還佛力，是故福力尊。
^cb829a28「是故，大王！當念作福，為惡尋當悔，更莫復犯。」
^cb829a29爾時，世尊便說斯偈：
^gatha「雖為極惡原，悔過漸復薄，
^gatha是時於世間，根本皆消滅。
^cb829b3「是故，大王！莫由己身，修行其惡，莫為父母、
妻子、沙門、婆羅門，施行於惡，習其惡行。
如是，大王！當作是學。」
^cb829b5爾時，世尊便說斯偈：
^gatha「非父母兄弟，亦非諸親族，
^gatha能免此惡者，皆捨歸於死。
^cb829b8「是故，大王！自今已後，當以法治化，莫以非法。
如是，大王！當作是學。」
^cb829b9爾時，波斯匿王聞佛所說，歡喜奉行。
^n9【九】
^cb829b11聞如是：
一時，佛在舍衛國祇樹給孤獨園。
^cb829b12爾時，國王波斯匿夜夢見十事，王即覺悟，
大用愁怖，懼畏亡國及身、妻、子。
明日即召公卿、大臣、明智道士、婆羅門能解夢相者，
悉來集會，王即為說夜夢十事，誰能解者。
^cb829b16婆羅門言：「我能解之，恐王聞之，即當不樂。」
^cb829b17王言：「便說之。」
婆羅門言：「當亡國王及王太子、王妻。」
^cb829b18王言：「云何，諸人！寧可禳厭𧞣不耶？」
^cb829b19婆羅門言：「斯事可禳厭𧞣之，當殺太子及王所重大夫人、
邊傍侍者、僕從、奴婢，并所貴大臣，以用祠天王；
所有臥具、珍琦寶物，皆當火燒，以祠於天。
如是，王身及國可盡無他。」
^cb829b23王聞婆羅門言，大用愁憂不樂，却入齋室，思念此事。
王有夫人名曰摩利，就到王所，問王：「意故何以愁憂不樂，妾身將有過於王耶？」
^cb829b26王言：「卿無過於我，但莫問是事，卿儻聞之，令汝愁怖？」
^cb829b27夫人答王：「不敢愁怖。」
^cb829b28王言：「不須問也，聞者愁怖。」
夫人言：「我是王身之半，有急緩當殺妾一人，
王安隱不以為怖，願王說之。」
^cb829c1王即為夫人說：「昨夜夢見十事，一者見三釜羅，
兩邊釜滿，中釜空，兩邊釜沸氣相交往，
不入中央空釜中；二者夢見馬口亦食、
尻亦食；三者夢見大樹生華；四者夢見小樹生果；
五者夢見一人索繩，然後有羊，羊主食繩；
六者夢見狐坐金床上，食以金器；七者夢見大牛還從犢子嗽𡂡乳；
八者夢見黑牛群，從四面吼鳴來，相趣欲鬪，
當合未合，不知牛處；九者夢見大陂池水，
中央濁，四邊清；十者夢見大溪水波流正赤。
夢見已，即寤，大用惶怖，恐亡國及身、妻、
子、人民。今召公卿、大臣、道人、婆羅門能解夢者，
時有一婆羅門言：『當殺王太子、所重夫人、
大臣、奴婢，以祠於天。』
以故致愁耳。」
^cb829c15夫人報言：「大王！莫愁夢。
如人行買金，又以火燒，兼石上磨，好惡自現。
今佛近在祇洹精舍，可往問佛，佛解說者可隨佛說。
云何信此狂癡婆羅門語，以自愁苦，乃至於斯。」
^cb829c19王方喜寤，即召左右傍臣，速嚴駕車騎，
王乘高蓋之車，乘騎侍從數千萬人，出舍衛城到祇洹精舍，
下步到佛所，頭面禮足，長跪叉手，前白佛言：
「昨夜夢見十事，願佛哀我，事事解說。」
^cb829c23佛告王曰：「善哉，大王！
王所夢者，乃為將來後世現瑞應耳。
後世人民不畏禁法，普當淫泆，貪有妻息，
放情婬嫟，無有厭足，妬忌愚癡，不知慚，
不知愧，貞潔見棄，佞諂亂國。
王夢見三釜羅，兩邊釜滿，中央釜空，兩邊釜沸氣相交往，
不入中央空釜中者，後世人民皆當不給足養親貧窮，
同生不親近，反親他人，富貴相從，共相饋遺。
王夢見一事，正為此耳。
^cb830a2「王夢見馬口亦食，尻亦食，後世人民、大臣、
百官、長吏、公卿，廩^mc13380食於官，復食於民，賦歛不息，
下吏作姦，民不得寧，不安舊土。
王夢見二事，正為此耳。
^cb830a6「王夢見大樹生華，後世人民多逢驅役，
心焦意惱，常有愁怖，年滿三十，頭髮皓白。
王夢見三事正為此耳。
^cb830a9「王夢見小樹生果，後世女人年未滿十五，
便行求嫁，抱兒來歸，不知慚愧。
王夢見四事，正為是耳。
^cb830a11「王夢見一人索繩後有羊，羊主食繩，末後世人夫聟行賈，
或入軍征，遊洋街里，朋黨交戲，不肖之妻在家與男子私通栖宿，
食飲夫財，快情恣欲，無有愧陋，夫亦知之，效人佯愚。
王夢見五事，正為是耳。
^cb830a16「王夢見狐上金床，食用金器，後世人賤者當貴，
在金床上，坐食飲重味，貴族大姓當給走使，
良人作奴婢，奴婢為良人。
王夢見六事，正謂此耳。
^cb830a19「王夢見大牛還從犢子下嗽𡂡乳，後世人母，
當為女作媒，將他男子與房室，母住守門，
從得財物，持用自給活，父亦同情，佯聾不知。
王夢見七事，正謂是耳。
^cb830a23「王夢見黑牛從四面群來，相趣鳴吼欲鬪，
當合未合，不知牛處，後世人國王、大臣、
長吏、人民，皆當不畏大禁，貪婬嗜欲，畜財貯產，
妻子大小皆不廉潔，婬妷饕餮，無有厭極，
嫉妬、愚癡，不知慚愧，忠孝不行，佞諂破國，
不畏上下，雨不時節，氣不和適，風塵暴起，
飛沙折木，蝗蟲噉稼，使茲不熟，帝王人民施行如此，故天使然。
又現四邊起雲，帝王人民皆喜，各言：『雲以四合，今必當雨。』
須臾之間雲各自散，故現此怪，欲使万民改行，
守善持戒，畏懼天地，不入惡道，貞廉自守，
一妻一婦，慈心不怒。
王夢見八事，正謂此耳。
^cb830b6「王夢見大陂水，中央濁、四邊清，後世人在閻浮地內，
臣當不忠，子當不孝，不敬長老，不信佛道，
不敬明經道士，臣貪官賜，子貪父財，無有反復，
不顧義理；邊國當忠孝，尊敬長老，信樂佛道，
給施明經道士，念報反復。
王夢見九事，正謂此耳。
^cb830b12「王夢見大溪水流波正赤，後世人諸帝王、
國王，當不厭其國，興師共鬪，當作車兵、
馬兵，當相攻伐，還相殺害，流血正赤。
王夢見十事，正謂是耳。
盡皆為後世人之事耳，後世人若能心存佛道，
奉事明經道人者，死皆生天上，若作愚行，
更共相殘者，死入三惡道，不可復陳。」
^cb830b18王即長跪，叉手受佛教，心中歡喜，得定慧，
無復恐怖，王便稽首作禮，頭面著佛足。
還宮，重賜夫人，拜為正后，多給財寶，資令施人，
國遂豐樂；皆奪諸公卿、大臣、婆羅門俸祿，
悉逐出國，不復信用。
一切人民皆發無上正真之道，王及夫人禮佛而去。
^cb830b24爾時，波斯匿王聞佛所說，歡喜奉行。
增壹阿含經卷第五十


^ak#vcpp^bk#vcpp_variorum<heading=集註>〔御製金剛般若波羅蜜經集註序〕^ck0【經題】
朕惟佛道弘深精密。神妙感通。以慈悲利物。以智慧覺人。
超萬有而獨尊。歷曠劫而不壞。
先天地而不見其始。後天地而不見其終。
觀之金剛般若波羅蜜經。盖可見矣。
是經也。發三乘之奧旨。啟萬法之玄微。
論不空之空。見無相之相。指明虛妄。
即夢幻泡影而可知。推極根原。於我人眾壽而可見。
誠諸佛傳心之祕。大乘闡道之宗。而羣生明心見性之機括也。
夫一心之源。本自清淨。心隨境轉。妄念即生。如大虛起雲。輒成障翳。
如寶鏡蒙塵。隨韜光彩。由此逐緣而墮幻。安能返妄以歸真。
惟如來以無上正等正覺。發慈悲至願。閔凡世之沉迷。
念眾生之冥昧。為說此經。大開方便。
俾解粘而釋縛。咸滌垢以離塵。出生死途。登菩提岸。
轉癡迷為智慧。去昏暗即光明是經之功德廣矣大矣。
雖然。法由心得。非經無以寓。夫法。經以人傳。非言無以著夫經。
爰自唐宋以來。註釋是經者無慮數十百家。雖眾說悉加於剖析。
而羣言莫克於折衷。朕夙欽大覺。仰慕真如。
間閱諸編。選其至精至要經旨弗違者。重加纂輯。特命鋟梓。用廣流傳。
俾真言洞徹。祕義昭融。
見之者。如仰日月於中天。
悟之者。若探寶珠於滄海。
豈不快哉。豈不偉哉。嗚呼。
善人良士。果能勤誠修習。虔禮受持。
緣經以求法。因法以悟覺。即得滅無量罪愆。
即得獲最勝福田。證果人天。
永臻快樂。功德所及。奚有涯涘哉。
謹書為序。以示將來。
永樂二十一年四月十七日
^ck0【經題】 金剛般若波羅蜜經
【僊遊翁集英曰】金剛者。金中精堅者也。剛生金中。百煉不銷。取此堅利。能斷壞萬物。
五金皆謂之金。凡止言金者謂鐵也。
此言金剛。乃若刀劒之有鋼鐵耳。譬如智慧。能斷絕貪嗔癡一切顛倒之見。
般若者。梵語(梵語者西方之語也)。唐言智慧(唐言者中國之言也)。
性軆虛融。照用自在。故云般若。
梵語波羅蜜。唐言到彼岸。欲到彼岸。
須憑般若。此岸者。乃眾(平聲)生作業受苦生死輪廻之地。
彼岸者。謂諸佛菩薩究竟超脫清淨安樂之地。凡夫即此岸。
佛道即彼岸。一念惡即此岸。一念善即彼岸。
六道如苦海(六道者。天。人。阿修羅。地獄。餓鬼。畜生)。無舟而不能渡。
以般若六度為舟航(度與渡同六度見此後陳雄解)。渡六道之苦海又西土俗語凡作事了辦。
皆言到彼岸。經者。徑也。此經乃學佛之徑路也。
【冲應真人周史卿】作楊亞夫真讚解云。鐵之為物。其生在鑛。其成為鐵。性剛而軆不變。火王(去聲)而噐乃成。佛之所以喻金剛也。又因其兄看圓覺經。以書示之曰。古人有云。青青翠竹。緫是真如。欝欝黃花。無非般若。真如與翠竹一軆。盖無色聲香味觸法也(六塵)。般若與黃花一類。盖無見聞覺知也。
【陳雄曰】波羅蜜有六。或布施(度慳貪)。或持戒(度滛邪)。或忍辱(度嗔恚)。或精進(度懈退)。或禪㝎(度散亂)。各占六度之一。唯一般若能生八萬四千智慧。則六度兼該。萬行俱僃。是故如來以智慧力。鑿人我山。以智慧因。取煩惱鑛。以智慧火。
鍊成佛性精金。夫植善根者。始而誦經。終而悟理。得堅固力。金剛是也。具大智慧。般若是也。度生死海。登菩提岸。波羅蜜是也。
五祖大師常勸僧俗但持金剛經。即自見性成佛。六祖大師一夜聽五祖說法。恰至應無所住而生其心。言下便悟。茲其所以為上乘頓教也歟。
【顏丙曰】只這一卷經。六道含靈。一切性中。皆悉具足。盖為受身之後。妄為六根(眼耳鼻舌身意)。六塵(色聲香味觸法)埋沒此一叚靈光。終日冥冥。不知不覺。故我佛生慈悲心。願救一切眾生齊超苦海。共證菩提。所以在舍衛國中為說是經。大意只是為人解粘去縛。直下明了自性。自性堅固。萬劫不壞。如金性堅剛也。
【李文會曰】金剛者。堅利之物。能破萬物也。般若者。梵語也。唐言智慧。善破一切煩惱。轉為妙用。波羅蜜者。梵語也。唐言到彼岸。不著諸相。謂之彼岸。若著諸相。謂之此岸。又云。心迷則此岸。心悟則彼岸。經者。徑也。見性之道路也。無為軍冶父山。
【川禪師曰】法不孤起。誰為安名。頌曰。摩訶大法王。無短亦無長。本來非皂白。隨處現青黃。華發看朝豔。林凋逐晚霜。疾雷何太急。迅電亦非光。凡聖猶難測。龍天豈度量。古令人不識。權立號金剛。
^au【姚秦三藏鳩摩羅什奉詔譯】
^ck1【法會因由】
^r1:1如是我聞。
【王日休曰】是。此也指此一經之所言也我者。乃編集經者自謂。是阿難也。如是我聞者。如此經之所言。乃我親聞之於佛也。弟子嘗問佛云。他時編集經教。當如何起首。佛言從如是我聞起。
【李文會曰】如是我聞者。如來臨涅槃日。阿難問曰。佛滅度後。一切經首初安何字。佛言初安如是我聞。次顯處所。是故傅大士云。如來涅槃日。娑羅雙樹間。阿難沒憂海。悲慟不能前。優波初請問。經首立何言。佛教如是者。萬代古今傳。若以諸大宗師言之如者。眾生之性。萬別千差。動靜不一。無可比類。無可等倫。是者只是眾生性之別名。離性之外。更無別法。又云。法非有無謂之如。皆是佛法謂之是。
【川禪師云】如是。古人道喚作如如。早是變了也。且道變向什麼處去。咄。不得亂走。畢竟作麼生道。火不曾燒你口。如。如。明鏡當臺萬象居。是。是。水不離波波是水。鏡水塵風不到時。應現無瑕照天地。我者。為性自在。強名之也。又云。身非有我。亦非無我。不二自在。名為真我。又云。淨躶躶。赤灑灑。沒可把。頌曰。我。我。認著今明成兩箇。不動纖毫合本然。知音自有松風和。聞者。聽聞也。經云。聽非有聞。亦非無聞。了無取捨。名為真聞。又云。切忌隨他去。頌曰。猿啼嶺上。鶴唳林間。斷雲風卷。水激長湍。最愛晚秋霜午夜。一聲新雁覺天寒。
^r1:2一時^r1:3佛在舍衛國。祇樹給孤獨園。
【肇法師曰】一時者。說此般若時也。
【李文會曰】一時者。謂說理契機感應道交之時也。
【川禪師曰】一。相隨來也。頌曰。一。一。破二成三從此出。乾坤混沌未兮前。已是一生參學畢。時。如魚飲水。冷暖自知。頌曰。時。時。清風明月鎮相隨。桃紅李白薔薇紫。問著東君緫不知。
【疏鈔云】佛者。梵云婆伽婆。唐言佛。佛者。覺也。自覺覺他覺圓滿故。一切有情。咸具此道。悟者即名佛。迷者曰眾生。
【李文會曰】佛者。梵音。唐言覺也。內覺無諸妄念。外覺不染六塵。又云。佛者。是教主也。非相而相應身佛也。相而非相。報身佛也。非相非非相。法身佛也。
【川禪師云】佛。無靣目說是非漢。頌曰。小名悉逹。長號釋迦。度人無數。攝伏群邪。若言他是佛。自己却成魔。秪把一枝無孔笛。為君吹起太平歌。
【李文會曰】在者。所在之處也。
【川禪師云】客來須看。不得放過。隨後便打。頌曰。獨坐一爐香。金文誦兩行。可憐車馬客。門外任他忙。
【六祖曰】舍衛國者。波斯匿王所居之國。祇者。匿王太子祇陀樹。是祇陀所施。故言祇樹。
【疏鈔云】經云。舍衛國有一長者名須逹拏。常施孤獨貧。故曰給孤獨長者。因往王舍城中護弥長者家為男求婚。見其家僃設香花。云來旦請佛說法。須逹聞之。心生驚怖。何也。須逹本事外道。乍聞佛名。所以怕怖。至來日聞佛說法。心開意解。欲請佛歸。佛許之。令須逹先歸家卜勝地。惟有祇陀太子有園。方廣嚴潔。往白太子。太子戱曰。若布金滿園。我當賣之。須逹便歸家運金側布八十頃園並滿。是以太子更不復愛其金。同建精舍。請佛說法。曰祗樹給孤獨園。
【李文會曰】舍衛國者。說經之處也。祇樹者。祇陀太子所施之樹。樹。謂法林也。給孤獨園者。給孤長者所施之園。共建立精舍也。
^r1:4與大比丘眾。千二百五十人俱。
【僧子榮】引智度論三卷云。如來臨入涅(奴結切)槃時。告阿(入聲)難言。十二部經。汝當流通。復告優波離言。一切律戒。汝當受持。阿難聞佛付囑。心沒憂海。時優波離尊者語阿難言。汝是守護佛法藏者。當問佛未來要事。於是優波離尊者。同阿難往問世尊四條事。
第一問一切經首。當置何言。荅曰一切經首當置如是。
第二問以何為師。荅曰。以波羅提木义。是汝大師。此云戒。
第三問依何而住。荅曰。皆依四念處而住。四念者。一觀心不淨。二觀受是苦。三觀法性空。四觀心無我。
第四問惡性車匿。如何共住。荅曰。惡性比(音鼻)丘以梵檀治之。此云默擯(梵語梵檀者。猶中國言默擯。
默擯者。正如黃魯直云。萬言萬當。不如一默。百戰百勝。不如一忍。
擯者。敬而遠之之意。此處惡性比丘之道也)。如來於是付囑言訖。在俱尸羅大城娑羅雙樹間。示般涅槃。阿難聞佛入涅槃。悶絕憂惱。不能前問四事。
【王日休曰】梵語比丘。此云乞士。謂上乞法於諸佛。以明己之真性。下乞食於世人。以為世人種福。此所以名乞士也。大比丘則得道之深者。乃菩薩阿羅漢之類也。俱。謂同處也。謂佛與此千二百五十人。同處於給孤獨園中。`)