jsonp(11,{"name":"dc","start":29276},`空安靜處，燕坐思惟，勿得放逸，勤加精進，莫令後悔。
此是我之教勅，是我訓誨。」
^cb603b6佛說如是。彼諸比丘聞佛所說，歡喜奉行。
^lb^ck115【蜜丸喻經】林品蜜丸喻經第九
^cb603b11我聞如是：
一時，佛遊釋羇瘦，在迦維羅衛。
^cb603b12爾時，世尊過夜平旦，著衣持鉢，為乞食故，入迦維羅衛。
食訖，中後收舉衣鉢，澡洗手足，以尼師壇著於肩上，
往詣竹林釋迦寺中，入彼大林，至一樹下敷尼師檀，結加趺坐。
^cb603b16於是，執杖釋拄杖而行，中後彷徉，往詣佛所，
共相問訊，拄杖立佛前，問世尊曰：「沙門瞿曇！
以何為宗本？說何等法？」
^cb603b18世尊答曰：「釋！若一切世間，天及魔、梵、沙門、
梵志，從人至天，使不鬪諍，修習離欲清淨梵志，
捨離諂曲，除悔，不著有、非有，亦無想，是我宗本；說亦如是。」
^cb603b22於是，執杖釋聞佛所說，不是不非，執杖釋奮頭而去。
^cb603b23於是，世尊執杖釋去後不久，則於晡時，
從燕坐起，往詣講堂，比丘眾前敷座而坐，
告諸比丘：「我今平旦著衣持鉢，為乞食故，入迦維羅衛。
食訖，中後收舉衣鉢，澡洗手足，以尼師檀著於肩上，
往詣竹林釋迦寺中，入彼大林，至一樹下敷尼師檀，結跏趺坐。
於是，執杖釋拄杖而行，中後彷徉，來詣我所，
共相問訊，拄杖立我前，問我曰：『沙門瞿曇！
以何為宗本？說何等法？』
我答曰：『釋！若一切世間，天及魔、梵、沙門、
梵志，從人至天，使不鬪諍，修習離欲清淨梵志，
捨離諂曲，除悔，不著有、非有，亦無想，是我宗本；說亦如是。』
彼執杖釋聞我所說，不是不非，執杖釋奮頭而去。」
^cb603c7於是，有一比丘即從坐起，偏袒著衣，叉手向佛，
白曰：「世尊！云何一切世間，天及魔、梵、沙門、
梵志，從人至天，使不鬪諍？
云何修習離欲，得清淨梵志？
云何捨離諂曲，除悔，不著有、非有，亦無想耶？」
^cb603c12世尊告曰：「比丘！若人所因念，出家學道，
思想修習，及過去、未來、今現在法，不愛、
不樂、不著、不住，是說苦邊欲使，恚使、有使、
慢使、無明使、見使、疑使、鬪諍、憎嫉、諛諂、
欺誑、妄言、兩舌及無量惡不善之法，是說苦邊。」
^cb603c16佛說如是，即從坐起，入室燕坐。
^cb603c17於是，諸比丘便作是念：「諸賢！
當知世尊略說此義，不廣分別，即從坐起，入室燕坐。
『若人所因念，出家學道，思想修習，及過去、
未來、今現在法，不愛、不樂、不著、不住，是說苦邊。
欲使、恚使、有使、慢使、無明使、見使、疑使、
鬪諍、憎嫉、諛諂、欺誑、妄言、兩舌及無量惡不善之法，是說苦邊。』」
彼復作是念：「諸賢！
誰能廣分別世尊向所略說義？」
彼復作是念：「尊者大迦旃延常為世尊之所稱譽，
及諸智梵行人，尊者大迦旃延能廣分別世尊向所略說義。
諸賢！共往詣尊者大迦旃延所，請說此義；
若尊者大迦旃延為分別者，我等當善受持。」
^cb603c29於是，諸比丘往詣尊者大迦旃延所，共相問訊，
却坐一面，白曰：「尊者大迦旃延！
當知世尊略說此義，不廣分別。
即從坐起，入室燕坐。
『比丘！若人所因念，出家學道，思想修習，
及過去、未來、今現在法，不愛、不樂、不著、
不住，是說苦邊。欲使、恚使、有使、慢使、無明使、
見使、疑使、鬪諍、憎嫉、諛諂、欺誑、妄言、兩舌及無量惡不善之法，
是說苦邊。』我等便作是念：『諸賢！
誰能廣分別世尊向所略說義？』
我等復作是念：『尊者大迦旃延常為世尊之所稱譽，
及諸智梵行人，尊者大迦旃延能廣分別世尊向所略說義。』
唯願尊者大迦旃延為慈愍故而廣說之。」
^cb604a13爾時，尊者大迦旃延告曰：「諸賢！
聽我說喻，慧者聞喻則解其義。
諸賢！猶如有人欲得求實，為求實故，持斧入林，
彼見大樹成根、莖、節、枝、葉、華、實，彼人不觸根、
莖、節、實，但觸枝、葉。
諸賢所說亦復如是，世尊現在，捨來就我而問此義。
所以者何？諸賢！當知世尊是眼、是智、是義、
是法、法主、法將，說真諦義，現一切義由彼世尊。
諸賢應往詣世尊所而問此義：『世尊！
此云何？此何義？』如世尊說者，諸賢等當善受持。」
^cb604a22時，諸比丘白曰：「唯然。
尊者大迦旃延！世尊是眼、是智、是義、是法、
法主、法將，說真諦義，現一切義由彼世尊，
我等應往詣世尊所而問此義：『世尊！
此云何？此何義？』如世尊說者，我等當善受持。
然，尊者大迦旃延常為世尊之所稱譽，
及諸智梵行人，尊者大迦旃延能廣分別世尊向所略說義，
唯願尊者大迦旃延為慈愍故而廣說之。」
^cb604b1尊者大迦旃延告諸比丘：「諸賢等共聽我所說。
諸賢！緣眼及色，生眼識，三事共會，便有更觸，
緣更觸便有所覺，若所覺便想，若所想便思，
若所思便念，若所念便分別。
比丘者因是念出家學道，思想修習，此中過去、
未來、今現在法，不愛、不樂、不著、不住，是說苦邊。
欲使、恚使、有使、慢使、無明使、見使、疑使、
鬪諍、憎嫉、諛諂、欺誑、妄言、兩舌及無量惡不善之法，是說苦邊。
如是耳、鼻、舌、身緣意及法，生意識，三事共會，
便有更觸，緣更觸便有所覺，若所覺便想，
若所想便思，若所思便念，若所念便分別。
比丘者因是念出家學道，思想修習，此中過去、
未來、今現在法，不愛、不樂、不著、不住，是說苦邊。
欲使、恚使、有使、慢使、無明使、見使、疑使、
鬪諍、憎嫉、諛諂、欺誑、妄言、兩舌及無量惡不善之法，是說苦邊。
^cb604b16「諸賢！比丘者，除眼、除色、除眼識，有更觸施設更觸者，是處不然。
若不施設更觸，有覺施設覺者，是處不然。
若不施設覺，有施設念、出家學道、思想修習者，是處不然。
如是耳、鼻、舌、身，除意、除法、除意識，有更觸施設更觸者，是處不然。
若不施設更觸，有覺施設覺者，是處不然。
若不施設覺，有施設念、出家學道、思想修習者，是處不然。
^cb604b24「諸賢！比丘者，因眼、因色、因眼識，有更觸施設更觸者，必有此處。
因施設更觸，有覺施設覺者，必有此處。
因施設覺，有施設念、出家學道、思想修習者，必有此處。
如是耳、鼻、舌、身，因意、因法、因意識，有更觸施設更觸者，必有此處。
因施設更觸，有覺施設覺者，必有此處。
因施設覺，有施設念、出家學道、思想修習者，必有此處。
諸賢！謂世尊略說此義，不廣分別，即從坐起，入室燕坐。
『比丘！若人所因念，出家學道，思想修習，
及過去、未來、今現在法，不愛、不樂、不著、
不住，是說苦邊。欲使、恚使、有使、慢使、無明使、
見使、疑使、鬪諍、憎嫉、諛諂、欺誑、妄言、兩舌及無量惡不善之法，
是說苦邊。』此世尊略說不廣分別義，我以此句、以此文廣說如是。
諸賢！可往向佛具陳，若如世尊所說義者，諸賢等便可受持。」
^cb604c12於是，諸比丘聞尊者大迦旃延所說，善受持誦，
即從坐起，遶尊者大迦旃延三匝而去，
往詣佛所，稽首作禮，却坐一面，白曰：「世尊！
向世尊略說此義，不廣分別，即從坐起，
入室宴坐；尊者大迦旃延以此句、以此文而廣說之。」
^cb604c17世尊聞已，歎曰：「善哉！
善哉！我弟子中有眼、有智、有法、有義。
所以者何？謂師為弟子略說此義，不廣分別，
彼弟子以此句、以此文而廣說之。
如迦旃延比丘所說，汝等應當如是受持。
所以者何？以說觀義，應如是也。
比丘！猶如有人因行無事處、山林樹間，
忽得蜜丸，隨彼所食而得其味，如是族姓子於我此正法、
律，隨彼所觀而得其味，觀眼得味，觀耳、
鼻、舌、身，觀意得味。」
^cb604c25爾時，尊者阿難執拂侍佛。
於是，尊者阿難叉手向佛，白曰：「世尊！
此法名何等？我當云何奉持？」
^cb604c28世尊告曰：「阿難！此法名為蜜丸喻，汝當受持。」
^cb604c29於是，世尊告諸比丘：「汝等受此蜜丸喻法，當諷誦讀。
所以者何？比丘！此蜜丸喻有法有義，梵行之本，
趣通趣覺，趣於涅槃。
若族姓子剃除鬚髮，著袈裟衣，至信、捨家、
無家、學道者，當善受持此蜜丸喻。」
^cb605a4佛說如是。尊者阿難及諸比丘聞佛所說，歡喜奉行。
^lb^ck116【瞿曇彌經】林品瞿曇彌經第十
^cb605a10我聞如是：
一時，佛遊釋羇瘦，在迦維羅衛尼拘類樹園，與大比丘眾俱受夏坐。
^cb605a11爾時，瞿曇彌大愛往詣佛所，稽首佛足，
却住一面，白曰：「世尊！
女人可得第四沙門果耶？
因此故，女人於此正法、律中，至信、捨家、
無家、學道耶？」
^cb605a15世尊告曰：「止！止！瞿曇彌！
汝莫作是念：『女人於此正法、律中，至信、
捨家、無家、學道。』瞿曇彌！
如是汝剃除頭髮，著袈裟衣，盡其形壽，淨修梵行。」
^cb605a18於是，瞿曇彌大愛為佛所制，稽首佛足，繞三匝而去。
^cb605a19爾時，諸比丘為佛治衣，世尊不久於釋羇瘦受夏坐竟，
補治衣訖，過三月已，攝衣持鉢，當遊人間。
瞿曇彌大愛聞諸比丘為佛治衣，世尊不久於釋羇瘦受夏坐竟，
補治衣訖，過三月已，攝衣持鉢，當遊人間。
瞿曇彌大愛聞已，復詣佛所，稽首佛足，
却住一面，白曰：「世尊！
女人可得第四沙門果耶？
因此故，女人於此正法、律中，至信、捨家、
無家、學道耶？」
^cb605a28世尊亦再告曰：「止！
止！瞿曇彌！汝莫作是念：『女人於此正法、
律中，至信、捨家、無家、學道。』
瞿曇彌！如是汝剃除頭髮，著袈裟衣，盡其形壽，淨修梵行。」
^cb605b2於是，瞿曇彌大愛再為佛所制，稽首佛足，遶三匝而去。
^cb605b4彼時，世尊於釋羇瘦受夏坐竟，補治衣訖，
過三月已，攝衣持鉢，遊行人間。
瞿曇彌大愛聞世尊於釋羇瘦受夏坐竟，
補治衣訖，過三月已，攝衣持鉢，遊行人間。
瞿曇彌大愛即與舍夷諸老母，俱隨逐佛後，
展轉往至那摩提，住那摩提揵尼精舍。
於是，瞿曇彌大愛復詣佛所，稽首佛足，
却住一面，白曰：「世尊！
女人可得第四沙門果耶？
因此故，女人於此正法、律中，至信、捨家、
無家、學道耶？」
^cb605b13世尊至三告曰：「止！
止！瞿曇彌！汝莫作是念：『女人於此正法、
律中，至信、捨家、無家、學道。』
瞿曇彌大愛！如是汝剃除頭髮，著袈裟衣，
盡其形壽，淨修梵行。」
^cb605b16於是，瞿曇彌大愛三為世尊所制，稽首佛足，繞三匝而去。
^cb605b18彼時，瞿曇彌大愛塗跣污足，塵土坌體，
疲極悲泣，住立門外。
尊者阿難見瞿曇彌大愛塗跣污足，塵土坌體，
疲極悲泣，住立門外，見已，問曰：「瞿曇彌！
以何等故，塗跣污足，塵土坌體，疲極悲泣，住立門外？」
^cb605b23瞿曇彌大愛答曰：「尊者阿難！
女人不得於此正法、律中，至信、捨家、無家、學道。」
^cb605b24尊者阿難語曰：「瞿曇彌！
今且住此，我往詣佛，白如是事。」
^cb605b26瞿曇彌大愛白曰：「唯然。
尊者阿難！」
於是，尊者阿難往詣佛所，稽首佛足，叉手向佛，
白曰：「世尊！女人可得第四沙門果耶？
因此故，女人得於此正法、律中，至信、捨家、
無家、學道耶？」
^cb605c1世尊告曰：「止！止！阿難！
汝莫作是念：『女人得於此正法、律中，至信、
捨家、無家、學道。』阿難！
若使女人得於此正法、律中，至信、捨家、
無家、學道者，令此梵行便不得久住。
阿難！猶如人家多女少男者，此家為得轉興盛耶？」
^cb605c6尊者阿難白曰：「不也。
世尊！」
「如是，阿難！若使女人得於此正法、律中，
至信、捨家、無家、學道者，令此梵行不得久住。
阿難！猶如稻田及麥田中，有穢生者必壞彼田。
如是，阿難！若使女人得於此正法、律中，
至信、捨家、無家、學道者，令此梵行不得久住。」
^cb605c11尊者阿難復白曰：「世尊！
瞿曇彌大愛為世尊多所饒益。
所以者何？世尊母亡後，瞿曇彌大愛鞠養世尊。」
^cb605c14世尊告曰：「如是，阿難！
如是，阿難！瞿曇彌大愛多饒益我，謂母亡後，鞠養於我。
阿難！我亦多饒益於瞿曇彌大愛。
所以者何？阿難！瞿曇彌大愛因我故，得歸佛、
歸法、歸比丘僧，不疑三尊及苦、習、滅、道，
成就於信，奉持禁戒，修學博聞，成就布施而得智慧，
離殺、斷殺、離不與取、斷不與取，離邪婬、
斷邪婬，離妄言、斷妄言，離酒、斷酒。
阿難！若使有人因人故，得歸佛、歸法、歸比丘僧，
不疑三尊及苦、習、滅、道，成就於信，奉持禁戒，
修學博聞，成就布施而得智慧，離殺、斷殺，
離不與取、斷不與取，離邪婬、斷邪婬，離妄言、
斷妄言，離酒、斷酒，阿難！
設使此人為供養彼人衣被、飲食、臥具、
湯藥、諸生活具，至盡形壽，不得報恩。
^cb605c28「阿難！我今為女人施設八尊師法，謂女人不當犯，
女人奉持，盡其形壽。
阿難！猶如魚師及魚師弟子，深水作塢，
為守護水，不令流出。
如是，阿難！我今為女人說八尊師法，謂女人不當犯，
女人奉持，盡其形壽。
云何為八？阿難！比丘尼當從比丘求受具足。
阿難！我為女人施設此第一尊師法，謂女人不當犯，
女人奉持，盡其形壽。
^cb606a7「阿難！比丘尼半月半月往從比丘受教。
阿難！我為女人施設此第二尊師法，謂女人不當犯，
女人奉持，盡其形壽。」
^cb606a10「阿難！若住止處設無比丘者，比丘尼便不得受夏坐。
阿難！我為女人施設此第三尊師法，謂女人不當犯，
女人奉持，盡其形壽。
^cb606a13「阿難！比丘尼受夏坐訖，於兩部眾中，當請三事，
求見、聞、疑。阿難！我為女人施設此第四尊師法，
謂女人不當犯，女人奉持，盡其形壽。
^cb606a16「阿難！若比丘不聽比丘尼問者，比丘尼則不得問比丘經、
律、阿毘曇，若聽問者，比丘尼得問經、律、阿毘曇。
阿難！我為女人施設此第五尊師法，謂女人不當犯，
女人奉持，盡其形壽。
^cb606a20「阿難！比丘尼不得說比丘所犯，比丘得說比丘尼所犯。
阿難！我為女人施設此第六尊師法，謂女人不當犯，
女人奉持，盡其形壽。
^cb606a23「阿難！比丘尼若犯僧伽婆尸沙，當於兩部眾中，十五日行不慢。
阿難！我為女人施設此第七尊師法，謂女人不當犯，
女人奉持，盡其形壽。
^cb606a26「阿難！比丘尼受具足雖至百歲，故當向始受具足比丘極下意稽首作禮，
恭敬承事，叉手問訊。
阿難！我為女人施設此第八尊師法，謂女人不當犯，
女人奉持，盡其形壽。
^cb606b1「阿難！我為女人施設此八尊師法，謂女人不當犯，
女人奉持，盡其形壽。
阿難！若瞿曇彌大愛奉持此八尊師法者，
是此正法、律中，出家學道，得受具足，作比丘尼。」
^cb606b5於是，尊者阿難聞佛所說，善受善持，稽首佛足，
繞三匝而去，往詣瞿曇彌大愛所，語曰：「瞿曇彌！
女人得於此正法、律中，至信、捨家、無家、學道。
瞿曇彌大愛！世尊為女人施設此八尊師法，
謂女人不當犯，女人奉持，盡其形壽。
云何為八？瞿曇彌！
比丘尼當從比丘求受具足。
瞿曇彌！世尊為女人施設此第一尊師法，
謂女人不當犯，女人奉持，盡其形壽。
^cb606b13「瞿曇彌！比丘尼半月半月往從比丘受教，瞿曇彌！
世尊為女人施設此第二尊師法，謂女人不當犯，
女人奉持，盡其形壽。
^cb606b16「瞿曇彌！若住止處無比丘者，比丘尼不得受夏坐。
瞿曇彌！世尊為女人施設此第三尊師法，
謂女人不當犯，女人奉持，盡其形壽。
^cb606b19「瞿曇彌！比丘尼受夏坐訖，於兩部眾中當請三事，
求見、聞、疑。瞿曇彌！
世尊為女人施設此第四尊師法，謂女人不當犯，
女人奉持，盡其形壽。
^cb606b23「瞿曇彌！若比丘不聽比丘尼問者，比丘尼不得問比丘經、
律、阿毘曇，若聽問者，比丘尼得問經、律、阿毘曇。
瞿曇彌！世尊為女人施設此第五尊師法，
謂女人不當犯，女人奉持，盡其形壽。
^cb606b27「瞿曇彌！比丘尼不得說比丘所犯，比丘得說比丘尼所犯。
瞿曇彌！世尊為女人施設此第六尊師法，
謂女人不當犯，女人奉持，盡其形壽。
^cb606c1「瞿曇彌！比丘尼若犯僧伽婆尸沙，當於兩部眾中，十五日行不慢。
瞿曇彌！世尊為女人施設此第七尊師法，
謂女人不當犯，女人奉持，盡其形壽。
^cb606c5「瞿曇彌！比丘尼受具足雖至百歲，故當向始受具足比丘極下意稽首作禮，
恭敬承事，叉手問訊。
瞿曇彌！世尊為女人施設此第八尊師法，
謂女人不當犯，女人奉持，盡其形壽。
^cb606c9「瞿曇彌！世尊為女人施設此八尊師法，
謂女人不當犯，女人奉持、盡其形壽。
瞿曇彌！世尊如是說：『若瞿曇彌大愛奉持此八尊師法者，
是此正法、律中，出家學道，得受具足，作比丘尼。』」
^cb606c13於是，瞿曇彌大愛白曰：「尊者阿難！
聽我說喻，智者聞喻則解其義。
尊者阿難！猶剎利女，梵志、居士、工師女，
端正姝好，極淨沐浴以香塗身，著明淨衣，種種瓔珞嚴飾其容。
或復有人為念彼女，求利及饒益，求安隱快樂，
以青蓮華鬚、或瞻蔔華鬘、或修摩那華鬚、
或婆師華鬚、或阿提牟多華鬚，持與彼女。
彼女歡喜，兩手受之，以嚴其頭。
如是，尊者阿難！世尊為女人施設此八尊師法，我盡形壽頂受奉持。」
^cb606c23爾時，瞿曇彌大愛於正法、律中，出家學道，
得受具足，作比丘尼。
彼時瞿曇彌大愛於後轉成大比丘尼眾，
與諸長老上尊比丘尼為王者所識，久修梵行，
共俱往詣尊者阿難所，稽首作禮，却住一面，
白曰：「尊者阿難！當知此諸比丘尼長老上尊為王者所識，
久修梵行；彼諸比丘年少新學，晚後出家，
入此正法、律甫爾不久。
願令此諸比丘為諸比丘尼隨其大小稽首作禮，
恭敬承事，叉手問訊。」
^cb607a3於是，尊者阿難語曰：「瞿曇彌！
今且住此，我往詣佛，白如是事。」
^cb607a4瞿曇彌大愛白曰：「唯然。
尊者阿難！」
^cb607a5於是，尊者阿難往詣佛所，稽首佛足，却住一面，
叉手向佛，白曰：「世尊！
今日瞿曇彌大愛與諸比丘尼長老上尊為王者所識，
久修梵行，俱來詣我所，稽首我足，却住一面，
叉手語我曰：『尊者阿難！
此諸比丘尼長老上尊為王者所識，久修梵行；
彼諸比丘年少新學，晚後出家，入此正法、律甫爾不久。
願令此諸比丘為諸比丘尼隨其大小稽首作禮，
恭敬承事，叉手問訊。』」
^cb607a13世尊告曰：「止！止！阿難！
守護此言，慎莫說是。
阿難！若使汝知如我知者，不應說一句，況復如是說？
阿難！若使女人不得於此正法、律中，至信、
捨家、無家、學道者，諸梵志、居士當以衣布地而作是說：
『精進沙門可於上行，精進沙門難行而行，
令我長夜得利饒益，安隱快樂。』
阿難！若女人不得於此正法、律中，至信、
捨家、無家、學道者，諸梵志、居士當以頭髮布施而作是說：
『精進沙門可於上行，精進沙門難行而行，
令我長夜得利饒益，安隱快樂。』
^cb607a24「阿難！若女人不得於此正法、律中，至信、
捨家、無家、學道者，諸梵志、居士若見沙門、
當以手奉種種飲食，住道邊待而作是說：『諸尊！
受是食是，可持是去，隨意所用，令我長夜得利饒益，安隱快樂。』
阿難！若女人不得於此正法、律中，至信、
捨家、無家、學道者，諸信梵志見精進沙門，
敬心扶抱，將入於內，持種種財物與精進沙門而作是說：『諸尊！
受是可持是去，隨意所用，令我長夜得利饒益，安隱快樂。』
^cb607b4「阿難！若女人不得於此正法、律中，至信、
捨家、無家、學道者，此日月有大如意足，
有大威德，有大福祐，有大威神，然於精進沙門威神之德猶不相及，
況復死瘦異學耶？
阿難！若女人不得於此正法、律中，至信、
捨家、無家、學道者，正法當住千年，今失五百歲，餘有五百年。
阿難！當知女人不得行五事，若女人作如來、
無所著、等正覺，及轉輪王、天帝釋、魔王、
大梵天者，終無是處。
當知男子得行五事，若男子作如來、無所著、
等正覺，及轉輪王、天帝釋、魔王、大梵天者，必有是處。」
^cb607b15佛說如是。尊者阿難及諸比丘聞佛所說，歡喜奉行。

^pb1^folio#agmm29
^lb^au〔東晉罽賓三藏瞿曇僧伽提婆譯〕
^lb大品第一〔有二十五經〕〔有二品合有二十五經〕
^gatha柔軟、龍象、處　無常、請、瞻波
^gatha二十億、八難　貧窮、欲、福田
^gatha優婆塞、怨家　教曇彌、降魔
^gatha賴吒、優婆離　釋問、及善生
^gatha商人、世間、福　息止、至邊、喻
^lb^ck117【柔軟經】大品柔軟經第一
^cb607c5我聞如是：
一時，佛遊舍衛國，在勝林給孤獨園。
^cb607c6爾時，世尊告諸比丘：「自我昔日出家學道，
為從優遊、從容閑樂、極柔輭來，我在父王悅頭檀家時，
為我造作種種宮殿，春殿、夏殿及以冬殿，為我好遊戲故。
去殿不遠，復造種種若干華池，青蓮華池、
紅蓮華池、赤蓮華池、白蓮華池。
於彼池中殖種種水華、青蓮華、紅蓮華、
赤蓮華、白蓮華，常水常華，使人守護，不通一切，為我好遊戲故。
於其池岸殖種種陸華，修摩那華、婆師華、
瞻蔔華、修揵提華、摩頭揵提華、阿提牟多華、
波羅頭華，為我好遊戲故。
而使四人沐浴於我，沐浴我已，赤旃檀香用塗我身，
香塗身已，著新繒衣，上下、內外、表裏皆新，
晝夜常以繖蓋覆我，莫令太子夜為露所沾，晝為日所炙。
如常他家麁𪍿䵃、麥飯、豆羹、薑菜，為第一食，
如是我父悅頭檀家最下使人，粳粮餚饌為第一食。
^cb607c22「復次，若有野田禽獸，最美禽獸，提帝邏惒吒、
劫賓闍邏、奚米何犁泥奢施羅米，如是野田禽獸，
最美禽獸，常為我設如是之食。
^cb607c25「我憶昔時父悅頭檀家，於夏四月昇正殿上，
無有男子，唯有女妓而自娛樂，初不來下，
我欲出至園觀之時，三十名騎，簡選上乘，
鹵簿前後，侍從導引，況復其餘？
我有是如意足，此最柔軟。
^cb607c29「我復憶昔時看田作人止息田上，往詣閻浮樹下，
結跏趺坐，離欲、離惡不善之法，有覺、有觀，
離生喜、樂，得初禪成就遊。
我作是念：『不多聞愚癡凡夫自有病法，
不離於病，見他人病，憎惡薄賤、不愛不喜，不自觀己。』
我復作是念：『我自有病法，不離於病，若我見他病而憎惡薄賤，
不愛不喜者，我不宜然，我亦有是法故。』
如是觀已，因不病起貢高者，即便自滅。
我復作是念：『不多聞愚癡凡夫自有老法，
不離於老，見他人老，憎惡薄賤，不愛不喜，不自觀己。』
^cb608a11「我復作是念：『我自有老法，不離於老，若我見他老而憎惡薄賤、
不愛不喜者，我不宜然，我亦有是法故。』
如是觀已，若因壽起貢高者，即便自滅。
不多聞愚癡凡夫為不病貢高豪貴放逸，
因欲生癡，不行梵行。
不多聞愚癡凡夫為少壯貢高豪貴放逸，
因欲生癡，不行梵行。
不多聞愚癡凡夫為壽貢高豪貴放逸，
因欲生癡，不行梵行。」
^cb608a19於是，世尊即說頌曰：
^gatha「病法老法，及死亡法，
^gatha如法自有，凡夫見惡。
^gatha若我憎惡，不度此法，
^gatha我不宜然，亦有是法。
^gatha彼如是行，知法離生，
^gatha無病少壯，為壽貢高。
^gatha斷諸貢高，見無欲安，
^gatha彼如是覺，無怖於欲，
^gatha得無有想，行淨梵行。」
^cb608a29佛說如是。彼諸比丘聞佛所說，歡喜奉行。
^lb^ck118【龍象經】大品龍象經第二〔第三念誦〕
^cb608b3我聞如是：
一時，佛遊舍衛國，在東園鹿子母堂。
^cb608b4爾時，世尊則於晡時從宴坐起，堂上來下，
告曰：「烏陀夷！共汝往至東河澡浴。」
^cb608b5尊者烏陀夷白曰：「唯然。」
^cb608b6於是，世尊將尊者烏陀夷往至東河，脫衣岸上，
便入水浴，浴已還出，拭體著衣。
^cb608b8爾時，波斯匿王有龍象，名曰念，作一切妓樂，歷度東河。
眾人見已，便作是說：「是龍中龍，為大龍王，為是誰耶？」
^cb608b11尊者烏陀夷叉手向佛，白曰：「世尊！
象受大身，眾人見已，便作是說：『是龍中龍，
為大龍王，為是誰耶？』」
^cb608b13世尊告曰：「如是。烏陀夷！
如是。烏陀夷！象受大身，眾人見已，便作是說：
『是龍中龍，為大龍王，為是誰耶？』
烏陀夷！馬、駱駝、牛、驢、胸行、人、樹，生大形，烏陀夷！
眾人見已，便作是說：『是龍中龍，為大龍王，為是誰耶？』
烏陀夷！若有世間，天及魔、梵、沙門、梵志，
從人至天，不以身、口、意害者，我說彼是龍。
烏陀夷！如來於世間，天及魔、梵、沙門、梵志，
從人至天，不以身、口、意害，是故我名龍。」
^cb608b21於是，尊者烏陀夷叉手向佛，白曰：「世尊！
唯願世尊加我威力，善逝加我威力，令我在佛前，以龍相應頌頌讚世尊。」
^cb608b24世尊告曰：「隨汝所欲。」
^cb608b25於是，尊者烏陀夷在於佛前，以龍相應頌讚世尊曰：
^gatha「正覺生人間，自御得正定，
^gatha修習行梵跡，息意能自樂。
^gatha人之所敬重，越超一切法，
^gatha亦為天所敬，無著至真人。
^gatha越度一切結，於林離林去，
^gatha捨欲樂無欲，如石出真金。
^gatha普聞正盡覺，如日昇虛空，
^gatha一切龍中高，如眾山有嶽。
^gatha稱說名大龍，而無所傷害，
^gatha一切龍中龍，真諦無上龍。
^gatha溫潤無有害，此二是龍足，
^gatha苦行及梵行，是謂龍所行。
^gatha大龍信為手，二功德為牙，
^gatha念項智慧頭，思惟分別法。
^gatha受持諸法腹，樂遠離雙臂，
^gatha住善息出入，內心至善定。
^gatha龍行止俱定，坐定臥亦定，
^gatha龍一切時定，是謂龍常法。
^gatha無穢家受食，有穢則不受，
^gatha得惡不淨食，捨之如師子。
^gatha所得供養者，為他慈愍受，
^gatha龍食他信施，存命無所著。
^gatha斷除大小結，解脫一切縛，
^gatha隨彼所遊行，心無有繫著。
^gatha猶如白蓮花，水生水長養，
^gatha泥水不能著，妙香愛樂色。
^gatha如是最上覺，世生行世間，
^gatha不為欲所染，如華水不著。
^gatha猶如然火熾，不益薪則止，
^gatha無薪火不傳，此火謂之滅。
^gatha慧者說此喻，欲令解其義，
^gatha是龍之所知，龍中龍所說。
^gatha遠離淫欲恚，斷癡得無漏，
^gatha龍捨離其身，此龍謂之滅。」
^cb609a3佛說如是。尊者烏陀夷聞佛所說，歡喜奉行。
^lb^ck119【說處經】大品說處經第三
^cb609a8我聞如是：
一時，佛遊舍衛國，在勝林給孤獨園。
^cb609a9爾時，世尊告諸比丘：「此有三說處，無四無五。
若比丘見已，因彼故說而說我見、聞、識、
知，比丘說而說是我所知。
云何為三？比丘，因過去世說，而說如是過去世時有；比丘！
因未來世說，而說如是未來世時有；比丘！
因現在世說，而說如是現在世時有；是謂三說處，無四無五。
若比丘見已，因彼故說而說我見、聞、識、
知，比丘說而說是我所知，因所說善習得義，因不說不善習得義。
^cb609a18「賢聖弟子兩耳一心聽法，彼兩耳一心聽法已，
斷一法、修一法、一法作證，彼斷一法、修一法、
一法作證已，便得正定。
賢聖弟子心得正定已，便斷一切婬、怒、
癡，賢聖弟子如是得心解脫。
解脫已便知解脫，我生已盡，梵行已立，
所作已辦，不更受有，知如真。
因其所說有四處，當以觀人，此賢者可共說、不可共說？
若使此賢者一向論、不一向答者，分別論、
不分別答者，詰論、不詰答者，止論、不止答者，
如是此賢者不得共說，亦不得共論。
若使此賢者一向論、使一向答者，分別論、
分別答者，詰論、詰答者，止論、止答者，如是此賢者得共說，亦得共論。
^cb609b1「復次，因其所說，更有四處，當以觀人，此賢者可共說、不可共說？
若使此賢者於處、非處不住者，所知不住者，
說喻不住者，道跡不住者，如是此賢者不可共說，亦不可共論。
若此賢者於處、非處住者，所知住者，說喻住者，
道跡住者，如是此賢者可得共說，亦可得共論。
因所說時止息口行，捨已所見，捨怨結意，
捨欲、捨恚、捨癡、捨慢、捨不語、捨慳嫉、不求勝、
不伏他，莫取所失，說義說法。
說義說法已，教復教止，自歡喜、令彼歡喜，
如是說義，如是說事，是聖說義，是聖說事，謂至竟漏盡。」
^cb609b13於是，世尊說此頌曰：
^gatha「若有諍論議，雜意懷貢高，
^gatha非聖毀呰德，各各相求便。
^gatha但求他過失，意欲降伏彼，
^gatha更互而求勝，聖不如是說。
^gatha若欲得論議，慧者當知時，
^gatha有法亦有義，諸聖論如是。
^gatha慧者如是說，無諍無貢高，
^gatha意無有厭足，無結無有漏。
^gatha隨順不顛倒，正知而為說，
^gatha善說則然可，自終不說惡。
^gatha不以諍論議，亦不受他諍，
^gatha知處及說處，是彼之所論。
^gatha如是聖人說，慧者俱得義，
^gatha為現法得樂，亦為後世安。
^gatha當知聰達者，非倒非常說。」
^cb609b29佛說如是。彼諸比丘聞佛所說，歡喜奉行。
^lb^ck120【說無常經】大品說無常經第四
^cb609c4我聞如是：
一時，佛遊舍衛國，在勝林給孤獨園。
^cb609c5爾時，世尊告諸比丘：「色者無常，無常則苦，苦則非神。
覺亦無常，無常則苦，苦則非神。
想亦無常，無常則苦，苦則非神。
行亦無常，無常則苦，苦則非神。
識亦無常，無常則苦，苦則非神。
是為色無常，覺、想、行、識無常，無常則苦，苦則非神。
多聞聖弟子作如是觀，修習七道品，無礙正思正念，
彼如是知、如是見，欲漏心解脫，有漏、無明漏心解脫，
解脫已，便知解脫，我生已盡，梵行已立，
所作已辦，不更受有，知如真。
若有眾生及九眾生居，乃至有想無想處行餘第一有，
於其中間是第一、是大、是勝、是最、是尊、
是妙，謂世中阿羅訶。
所以者何？世中阿羅訶得安隱快樂。」
^cb609c17於是，世尊說此頌曰：
^gatha「無著第一樂，斷欲無有愛，
^gatha永捨離我慢，裂壞無明網。
^gatha彼得不移動，心中無穢濁，
^gatha不染著世間，梵行得無漏。
^gatha了知於五陰，境界七善法，
^gatha大雄遊行處，離一切恐怖。
^gatha成就七覺寶，具學三種學，
^gatha妙稱上朋友，佛最上真子。
^gatha成就十支道，大龍極定心，
^gatha是世中第一，彼則無有愛。
^gatha眾事不移動，解脫當來有，
^gatha斷生老病死，所作辦滅漏。
^gatha興起無學智，得身最後邊，
^gatha梵行第一具，彼心不由他。
^gatha上下及諸方，彼無有喜樂，
^gatha能為師子吼，世間無上覺。」
^cb610a6佛說如是。彼諸比丘聞佛所說，歡喜奉行。
^lb^ck121【請請經】大品請請經第五〔第三念誦〕
^cb610a10我聞如是：
一時，佛遊王舍城，在竹林加蘭哆園，與大比丘眾五百人俱，
共受夏坐。
^cb610a11爾時，世尊月十五日，說從解脫相請請時，
在比丘眾前敷座而坐，告諸比丘：「我是梵志，
而得滅訖，無上醫王，我今受身，最是後邊。
我是梵志，得滅訖後，無上醫王，我今受身，最是後邊。
謂汝等輩是我真子，從口而生，法法所化。
謂汝等輩是我真子，從口而生，法法所化，
汝當教化，轉相教訶。」
^cb610a18爾時，尊者舍梨子亦在眾中。
於是，尊者舍梨子即從坐起，偏袒著衣，
叉手向佛，白曰：「世尊！
嚮之所說：『我是梵志，而得滅訖，無上醫王，
我今受身，最是後邊。
我是梵志，得滅訖後，無上醫王，我今受身，最是後邊。
謂汝等輩是我真子，從口而生，法法所化。
謂汝等輩是我真子，從口而生，法法所化，
汝當教化，轉相教訶。』
世尊！諸不調者令得調御，諸不息者令得止息，
諸不度者而令得度，諸不解脫者令得解脫，
諸不滅訖者令得滅訖，未得道者令其得道，不施設梵行令施設梵行。
知道、覺道、識道、說道，世尊弟子於後得法，
受教、受訶、受教、訶已，隨世尊語，即便趣行，
得如其意，善知正法。
唯然，世尊不嫌我身、口、意行耶？」
^cb610b4彼時，世尊告曰：「舍梨子！
我不嫌汝身、口、意行。
所以者何？舍梨子！
汝有聰慧、大慧、速慧、捷慧、利慧、廣慧、深慧、
出要慧、明達慧。舍梨子！
汝成就實慧。舍梨子！
猶轉輪王而有太子，不越教已，則便受拜父王所傳，而能復傳。
如是，舍梨子！我所轉法輪，汝復能轉。
舍梨子！是故我不嫌汝身、口、意行。」
^cb610b10尊者舍梨子復再叉手向佛，白曰：「唯然。
世尊不嫌我身、口、意行；世尊不嫌此五百比丘身、
口、意行耶？」
^cb610b13世尊告曰：「舍梨子！
我亦不嫌此五百比丘身、口、意行。
所以者何？舍梨子！
此五百比丘，盡得無著，諸漏已盡，梵行已立，
所作已辦，重擔已捨，有結已盡，而得善義正智正解脫。
唯除一比丘，我亦本已記於現法中得究竟智，
生已盡，梵行已立，所作已辦，不更受有，知如真。
舍梨子！是故我不嫌此五百比丘身、口、意行。」
^cb610b20尊者舍梨子復三叉手向佛，白曰：「唯然。
世尊不嫌我身、口、意行；亦不嫌此五百比丘身、
口、意行。世尊！此五百比丘，幾比丘得三明達？
幾比丘得俱解脫？
幾比丘得慧解脫耶？」
^cb610b24世尊告曰：「舍梨子！
此五百比丘，九十比丘得三明達，九十比丘得俱解脫，餘比丘得慧解脫。
舍梨子！此眾無枝無葉，亦無節戾，清淨真實，得正住立。」
^cb610b27爾時，尊者傍耆舍亦在眾中。
於是，尊者傍耆舍即從坐起，偏袒著衣，
叉手向佛，白曰：「唯然。
世尊加我威力，唯願善逝加我威力，令我在佛及比丘眾前，
以如義相應而作讚頌。」
^cb610c2世尊告曰：「傍耆舍！
隨汝所欲。」
^cb610c3於是，尊者傍耆舍在佛及比丘眾前，以如義相應而讚頌曰：
^gatha「今十五請日，集坐五百眾，
^gatha斷除諸結縛，無礙有盡仙。
^gatha清淨光明照，解脫一切有，
^gatha生老病死盡，漏滅所作辦。
^gatha調悔及疑結，慢有漏已盡，
^gatha拔斷愛結刺，上醫無復有。
^gatha勇猛如師子，一切恐畏除，
^gatha已度於生死，諸漏已滅訖。
^gatha猶如轉輪王，群臣所圍繞，
^gatha悉領一切地，乃至於大海。
^gatha如是勇猛伏，無上商人主，
^gatha弟子樂恭敬，三達離死怖。
^gatha一切是佛子，永除枝葉節，
^gatha轉無上法輪，稽首第一尊。」
^cb610c20佛說如是。彼諸比丘聞佛所說，歡喜奉行。
^lb^ck122【瞻波經】大品瞻波經第六
^cb610c24我聞如是：
一時，佛遊瞻波，在恒伽池邊。
^cb610c25爾時，世尊月十五日說從解脫時，於比丘眾前敷座而坐。
世尊坐已，即便入定，以他心智觀察眾心，
觀眾心已，至初夜竟，默然而坐。
於是，有一比丘即從坐起，偏袒著衣，叉手向佛，
白曰：「世尊！初夜已訖，佛及比丘眾集坐來久，唯願世尊說從解脫。」
爾時，世尊默然不答。
於是，世尊復至中夜默然而坐。
^cb611a2彼一比丘再從坐起，偏袒著衣，叉手向佛，
白曰：「世尊！初夜已過，中夜將訖，佛及比丘眾集坐來久，唯願世尊說從解脫。」
世尊亦再默然不答。
於是，世尊復至後夜默然而坐。
^cb611a7彼一比丘三從坐起，偏袒著衣，叉手向佛，
白曰：「世尊！初夜既過，中夜復訖，後夜垂盡，
將向欲明，明出不久，佛及比丘眾集坐極久，唯願世尊說從解脫。」
^cb611a10爾時，世尊告彼比丘：「於此眾中有一比丘已為不淨。」
^cb611a11彼時，尊者大目揵連亦在眾中。
於是，尊者大目揵連便作是念：「世尊為何比丘而說此眾中有一比丘已為不淨？
我寧可入如其像定，以如其像定他心之智觀察眾心。」
^cb611a15尊者大目揵連即入如其像定，以如其像定他心之智觀察眾心，
尊者大目揵連便知世尊所為比丘說此眾中有一比丘已為不淨。
於是，尊者大目揵連即從定起，至彼比丘前，
牽臂將出，開門置外：「癡人遠去，莫於此住，
不復得與比丘眾會，從今已去，非是比丘。」
閉門下鑰，還詣佛所，稽首佛足，却坐一面，
白曰：「世尊所為比丘說此眾中有一比丘已為不淨者，我已逐出。
世尊！初夜既過，中夜復訖，後夜垂盡，將向欲明，
明出不久，佛及比丘眾集坐極久，唯願世尊說從解脫。」
^cb611a26世尊告曰：「大目揵連！
彼愚癡人當得大罪，觸嬈世尊及比丘眾。
大目揵連！若使如來在不淨眾說從解脫者，彼人則便頭破七分。
是故，大目揵連！汝等從今已後說從解脫，如來不復說從解脫。
所以者何？如是，大目揵連！
或有癡人正知出入，善觀分別，屈申低仰，
儀容庠序，善著僧伽梨及諸衣鉢，行住坐臥、
眠寤語默，皆正知之，似如真梵行，至諸真梵行所，彼或不知。
大目揵連！若諸梵行知者，便作是念：『是沙門污，
是沙門辱，是沙門憎，是沙門刺。』
知已，便當共擯棄之。
所以者何？莫令污染諸梵行者。
^cb611b9「大目揵連！猶如居士有良稻田，或有麥田，
生草名穢麥，其根相似，莖、節、葉、花皆亦似麥，
後生實已，居士見之，便作是念：『是麥污辱，是麥憎刺。』
知已便拔，擲棄於外。
所以者何？莫令污穢餘真好麥。
如是，大目揵連！或有癡人正知出入，善觀分別，
屈伸低仰，儀容庠序，善著僧伽梨及諸衣鉢，
行住坐臥、眠寤語默，皆正知之，似如真梵行，
至諸真梵行所，彼或不知。
大目揵連！若諸梵行知者，便作是念：『是沙門污，
是沙門辱，是沙門憎，是沙門刺。』
知已，便當共擯棄之。
所以者何？莫令污染諸梵行者。
^cb611b20「大目揵連！猶如居士秋時揚穀，穀聚之中若有成實者，
揚便止住，若不成實及粃糠者，便隨風去，
居士見已，即持掃箒，掃治令淨。
所以者何？莫令污雜餘淨好稻。
如是，大目揵連！或有癡人正知出入，善觀分別，
屈伸低仰，儀容庠序，善著僧伽梨及諸衣鉢，
行住坐臥、眠寤語默，皆正知之，似如真梵行，
至諸真梵行所，彼或不知。
大目揵連！若諸梵行知者，便作是念：『是沙門污，
是沙門辱，是沙門憎，是沙門刺。』
知已，便當共擯棄之。
所以者何？莫令污染諸梵行者。
^cb611c2「大目揵連！猶如居士為過泉水故，作通水槽，
持斧入林，扣打諸樹，若堅實者，其聲便小，
若空中者，其聲便大，居士知已，便斫治節，擬作通水槽。
如是，大目揵連！或有癡人正知出入，善觀分別，
屈伸低仰，儀容庠序，善著僧伽梨及諸衣鉢，
行住坐臥、眠寤語默，皆正知之，似如真梵行，
至諸真梵行所，彼或不知。
大目揵連！若諸梵行知者，便作是念：『是沙門污，
是沙門辱，是沙門憎，是沙門刺。』
知已，便當共擯棄之。
所以者何？莫令污染諸梵行者。」
^cb611c12於是，世尊說此頌曰：
^gatha「共會集當知，惡欲憎嫉恚，
^gatha不語結恨慳，嫉妬諂欺誑。
^gatha在眾詐言息，屏處稱沙門，
^gatha陰作諸惡行，惡見不守護。
^gatha欺誑妄語言，如是當知彼，
^gatha往集不與會，擯棄不共止。
^gatha欺詐誑說多，非息稱說息，
^gatha知時具淨行，擯棄遠離彼。
^gatha清淨共清淨，常當共和合，
^gatha和合得安隱，如是得苦邊。」
^cb611c24佛說如是。彼諸比丘聞佛所說，歡喜奉行。
^lb^ck123【沙門二十億經】大品沙門二十億經第七
^cb611c28我聞如是：
一時，佛遊舍衛國，在勝林給孤獨園。
^cb611c29爾時，尊者沙門二十億亦遊舍衛國，在闇林中，
前夜、後夜學習不眠，精勤正住，修習道品。
於是，尊者沙門二十億安靜獨住，宴坐思惟，
心作是念：「若有世尊弟子精勤學習正法、
律者，我為第一，然諸漏心不得解脫。
我父母家極大富樂，多有錢財，我今寧可捨戒罷道行，欲布施修諸福業耶？」
^cb612a6爾時，世尊以他心智知尊者沙門二十億心之所念，
便告一比丘：「汝往至彼，呼沙門二十億來。」
^cb612a9於是，一比丘白曰：「唯然。」
即從坐起，稽首禮足，遶三匝而去，往至尊者沙門二十億所而語彼曰：
「世尊呼汝！」
^cb612a11尊者沙門二十億聞比丘語，即詣佛所，
稽首作禮，却坐一面。
世尊告曰：「沙門！汝實安靜獨住，宴坐思惟，
心作是念：『若有世尊弟子精勤學習正法、
律者，我為第一，然諸漏心不得解脫。
我父母家極大富樂，多有錢財，我今寧可捨戒罷道行，欲布施修諸福業耶？』」
^cb612a17彼時，尊者沙門二十億羞耻慙愧，則無無畏。
「世尊知我心之所念。」
叉手向佛，白曰：「實爾。」
^cb612a19世尊告曰：「沙門！我今問汝，隨所解答。
於意云何？汝在家時，善調彈琴，琴隨歌音，歌隨琴音耶？」
^cb612a21尊者沙門二十億白曰：「如是。
世尊！」
^cb612a22世尊復問：「於意云何？
若彈琴絃急，為有和音可愛樂耶？」
^cb612a23沙門答曰：「不也。世尊！」
^cb612a24世尊復問：「於意云何？
若彈琴絃緩，為有和音可愛樂耶？」
^cb612a25沙門答曰：「不也。世尊！」
^cb612a26世尊復問：「於意云何？
若彈琴調絃不急不緩，適得其中，為有和音可愛樂耶？」
^cb612a27沙門答曰：「如是。世尊！」
^cb612a28世尊告曰：「如是。沙門！
極大精進，令心調亂；不極精進，令心懈怠。
是故汝當分別此時，觀察此相，莫得放逸。」
^cb612b1爾時，尊者沙門二十億聞佛所說，善受善持，
即從坐起，稽首佛足，繞三匝而去。
受佛彈琴喻教，在遠離獨住，心無放逸，修行精勤。
彼在遠離獨住，心無放逸，修行精勤已，
族姓子所為，剃除鬚髮，著袈裟衣，至信、
捨家，無家，學道者，唯無上梵行訖，於現法中自知自覺，
自作證成就遊，生已盡，梵行已立，所作已辦，
不更受有，知如真。
尊者沙門二十億知法已，至得阿羅訶。
彼時，尊者沙門二十億得阿羅訶已，而作是念：
「今正是時，我寧可往詣世尊所，說得究竟智耶？」
^cb612b12於是，尊者沙門二十億往詣佛所，稽首作禮，
却坐一面，白曰：「世尊！
若有比丘得無所著，諸漏已盡，梵行已立，
所作已辦，重擔已捨，有結已解，自得善義，
正智正解脫者，彼於爾時樂此六處，樂於無欲，
樂於遠離，樂於無諍，樂於愛盡，樂於受盡，樂心不移動。
世尊！或有一人而作是念：『此賢者以依信故，樂於無欲者。』
不應如是觀，但欲盡、恚盡、癡盡，是樂於無欲。
世尊！或有一人而作是念：『此賢者以貪利稱譽求供養故，樂於遠離者。』
不應如是觀，但欲盡、恚盡、癡盡，是樂於遠離。
世尊！或有一人而作是念：『此賢者以依戒故，樂於無諍者。』
不應如是觀，但欲盡、恚盡、癡盡，是樂於無諍，
樂於愛盡，樂於受盡，樂心不移動。
世尊！若有比丘得無所著，諸漏已盡，梵行已立，
所作已辦，重擔已捨，有結已解，自得善義，
正智正解脫者，彼於爾時樂此六處。
^cb612b29「世尊！若有比丘學未得意，求願無上安隱涅槃者，彼於爾時成就學根及學戒。
彼於後時，諸漏已盡而得無漏，心解脫、
慧解脫，於現法中自知自覺，自作證成就遊，
生已盡，梵行已立，所作已辦，不更受有，知如真者。
彼於爾時成就無學根及無學戒。
世尊！猶幼少童子，彼於爾時成就小根及小戒，
彼於後時具足學根者，彼於爾時成就學根及學戒。
^cb612c9「如是，世尊！若有比丘學未得意，求願無上安隱涅槃者，彼於爾時成就學根及學戒。
彼於後時，諸漏已盡而得無漏，心解脫、
慧解脫，於現法中自知自覺，自作證成就遊，
生已盡，梵行已立，所作已辦，不更受有，
知如真者，彼於爾時成就無學根及無學戒。
彼若有眼所知色與對眼者，不能令失此心解脫、
慧解脫，心在內住，善制守持，觀興衰法。
若有耳所知聲、鼻所知香、舌所知味、身所知觸、
意所知法與對意者，不能令失此心解脫、
慧解脫，心在內住，善制守持，觀興衰法。
^cb612c20「世尊！猶去村不遠有大石山，不破不缺不脆，
堅住不空合一，若東方有大風雨來，不能令搖，
不動轉移；亦非東方風移至南方，若南方有大風雨來，
不能令搖，不動轉移；亦非南方風移至西方，
若西方有大風雨來，不能令搖，不動轉移；
亦非西方風移至北方，若北方有大風雨來，
不能令搖，不動轉移；亦非北方風移至諸方。
如是彼若有眼所知色與對眼者，不能令失此心解脫、
慧解脫，心在內住，善制守持，觀興衰法。
若有耳所知聲、鼻所知香、舌所知味、身所知觸、
意所知法與對意者，不能令失此心解脫、
慧解脫，心在內住，善制守護，觀興衰法。」
^cb613a4於是，尊者沙門二十億說此頌曰：
^gatha「樂在無欲，心存遠離，
^gatha喜於無諍，受盡欣悅。
^gatha亦樂受盡，心不移動，
^gatha得知如真，從是心解。
^gatha得心解已，比丘息根，
^gatha作已不觀，無所求作。
^gatha猶如石山，風不能動，
^gatha色聲香味，身觸亦然。
^gatha愛不愛法，不能動心。」
^cb613a15尊者沙門二十億於佛前說得究竟智已，
即從坐起，稽首佛足，繞三匝而去。
^cb613a16爾時，世尊，尊者沙門二十億去後不久，
告諸比丘：「諸族姓子！
應如是來於我前說得究竟智，如沙門二十億來於我前說得究竟智，
不自譽，不慢他，說義現法隨諸處也；莫令如癡增上慢所纏，
來於我前說得究竟智，彼不得義，但大煩勞。
沙門二十億來於我前說得究竟智，不自譽，
不慢他，說義現法隨諸處也。」
^cb613a24佛說如是。彼諸比丘聞佛所說，歡喜奉行。
^lb^ck124【八難經】大品八難經第八
^cb613a29我聞如是：
一時，佛遊舍衛國，在勝林給孤獨園。
^cb613b1爾時，世尊告諸比丘：「人行梵行而有八難、八非時也。
云何為八？若時如來、無所著、等正覺、明行成為、
善逝、世間解、無上士、道法御、天人師，號佛、
眾祐，出世說法，趣向止息，趣向滅訖，趣向覺道，為善逝所演。
彼人爾時生地獄中。
是謂人行梵行第一難、第一非時。
^cb613b7「復次，若時如來、無所著、等正覺、明行成為、
善逝、世間解、無上士、道法御、天人師，號佛、
眾祐，出世說法，趣向止息，趣向滅訖，趣向覺道，為善逝所演。
彼人爾時生畜生中，生餓鬼中，生長壽天中，
生在邊國夷狄之中，無信無恩，無有反復，
若無比丘、比丘尼、優婆塞、優婆夷。
是謂人行梵行第五難、第五非時。
^cb613b13「復次，若時如來、無所著、等正覺、明行成為、
善逝、世間解、無上士、道法御、天人師，號佛、
眾祐，出世說法，趣向止息，趣向滅訖，趣向覺道，為善逝所演。
彼人爾時雖生中國，而聾瘂如羊鳴，常以手語，不能知說善惡之義。
是謂人行梵行第六難、第六非時。
^cb613b19「復次，若時如來、無所著、等正覺、明行成為、
善逝、世間解、無上士、道法御、天人師，號佛、
眾祐，出世說法，趣向止息，趣向滅訖，趣向覺道，為善逝所演。
彼人爾時雖生中國，不聾、不瘂、不如羊鳴，
不以手語，又能知說善惡之義，然有邪見及顛倒見，
如是見、如是說：『無施、無齋，無有呪說，無善惡業，
無善惡業報，無此世彼世，無父無母，世無真人往至善處、
善去、善向，此世彼世自知自覺，自作證成就遊。』
是謂人行梵行第七難、第七非時。
^cb613b29「復次，若時如來、無所著、等正覺、明行成為、
善逝、世間解、無上士、道法御、天人師，號佛、
眾祐，不出於世，亦不說法，趣向止息，趣向滅訖，
趣向覺道，為善逝所演。
彼人爾時生於中國，不聾、不瘂、不如羊鳴，
不以手語，又能知說善惡之義，而有正見、
不顛倒見，如是見、如是說：『有施有齋，亦有呪說；
有善惡業，有善惡業報；有此世彼世，有父有母；
世有真人往至善處，善去善向，此世彼世自知、
自覺、自作證成就遊。』
是謂人行梵行第八難、第八非時。
^cb613c10「人行梵行有一不難、有一是時。
云何人行梵行有一不難、有一是時？
若時如來、無所著、等正覺、明行成為、善逝、
世間解、無上士、道法御、天人師，號佛、眾祐，
出世說法，趣向止息，趣向滅訖，趣向覺道，為善逝所演。
彼人爾時生於中國，不聾、不瘂、不如羊鳴，
不以手語，又能知說善惡之義，而有正見、
不顛倒見，如是見、如是說：『有施有齋，亦有呪說；
有善惡業，有善惡業報；有此世彼世，有父有母；
世有真人往至善處，善去善向，此世彼世自知、
自覺、自作證成就遊。』
是謂人行梵行有一不難、有一是時。」
^cb613c22於是，世尊說此頌曰：
^gatha「若得人身者，說最微妙法，
^gatha若有不得果，必不遇其時。
^gatha多說梵行難，人在於後世，
^gatha若得遇其時，是世中甚難。
^gatha欲得復人身，及聞微妙法，
^gatha當以精勤學，人自哀愍故。
^gatha談說聞善法，莫令失其時，
^gatha若失此時者，必憂墮地獄。
^gatha若不遇其時，不聞說善法，
^gatha如商人失財，受生死無量。
^gatha若有得人身，聞說正善法，
^gatha遵奉世尊教，必遭遇其時。
^gatha若遭遇此時，堪任正梵行，
^gatha成就無上眼，日親之所說。
^gatha彼為常自護，進行離諸使，
^gatha斷滅一切結，降魔魔眷屬，
^gatha彼度於世間，謂得盡諸漏。」
^cb614a11佛說如是。彼諸比丘聞佛所說，歡喜奉行。
^lb^ck125【貧窮經】大品貧窮經第九
^cb614a15我聞如是：
一時，佛遊舍衛國，在勝林給孤獨園。
^cb614a16爾時，世尊告諸比丘：「世有欲人貧窮，為大苦耶？」
^cb614a17諸比丘白曰：「爾也。
世尊！」
世尊復告諸比丘曰：「若有欲人貧窮舉貸他家財物，
世中舉貸他家財物，為大苦耶？」
^cb614a19諸比丘白曰：「爾也。
世尊！」
^cb614a20世尊復告諸比丘曰：「若有欲人舉貸財物，
不得時還，白曰：『長息。』
世中長息，為大苦耶？」
^cb614a22諸比丘白曰：「爾也。
世尊！」
世尊復告諸比丘曰：「若有欲人長息不還，
財主責索，世中財主責索，為大苦耶？」
^cb614a24諸比丘白曰：「爾也。
世尊！」
^cb614a25世尊復告諸比丘曰：「若有欲人財主責索，
不能得償，財主數往至彼求索，世中財主數往至彼求索，為大苦耶？」
^cb614a27諸比丘白曰：「爾也。
世尊！」
^cb614a28世尊復告諸比丘曰：「若有欲人，財主數往至彼求索，
彼故不還，便為財主之所收縛，世中為財主收縛，為大苦耶？」
^cb614b2諸比丘白曰：「爾也。
世尊！」
「是為世中有欲人貧窮是大苦，世中有欲人舉貸財物是大苦，
世中有欲人舉貸長息是大苦，世中有欲人財主責索是大苦，
世中有欲人財主數往至彼求索是大苦，世中有欲人為財主收縛是大苦。
如是若有於此聖法之中，無信於善法，
無禁戒、無博聞、無布施、無智慧於善法，
彼雖多有金、銀、琉璃、水精、摩尼、白珂、螺璧、
珊瑚、琥珀、碼碯、瑇𤦛、硨渠、碧玉、赤石、
琁珠，然彼故貧窮，無有力勢，是我聖法中說不善貧窮也。
^cb614b12「彼身惡行，口、意惡行，是我聖法中說不善舉貸也。
彼欲覆藏身之惡行，不自發露，不欲道說，
不欲令人訶責，不順求，欲覆藏口、意惡行，
不自發露，不欲道說，不欲令人訶責，不順求，是我聖法中說不善長息也。
彼或行村邑及村邑外，諸梵行者見已，
便作是說：『諸賢！此人如是作、如是行、如是惡、
如是不淨，是村邑刺。』
彼作是說：『諸賢！我不如是作、不如是行、
不如是惡、不如是不淨，亦非村邑刺，是我聖法中說不善責索也。』
^cb614b22「彼或在無事處，或在山林樹下，或在空閑居，
念三不善念：欲念、恚念、害念，是我聖法中說不善數往求索也。
彼作身惡行，口、意惡行，彼作身惡行，口、
意惡行已，因此緣此，身壞命終，必至惡處，
生地獄中，是我聖法中說不善收縛也。
我不見縛更有如是苦、如是重、如是麤、
如是不可樂，如地獄、畜生、餓鬼縛也。
此三苦縛，漏盡阿羅訶比丘已知滅盡，
拔其根本，永無來生。」
^cb614c2於是，世尊說此頌曰：
^gatha「世間貧窮苦，舉貸他錢財，
^gatha舉貸錢財已，他責為苦惱。
^gatha財主往求索，因此收繫縛，
^gatha此縛甚重苦，世間樂於欲。
^gatha於聖法亦然，若無有正信，
^gatha無慙及無愧，作惡不善行。
^gatha身作不善行，口意俱亦然，
^gatha覆藏不欲說，不樂正教訶。
^gatha若有數數行，意念則為苦，
^gatha或村或靜處，因是必有悔。
^gatha身口習諸行，及意之所念，
^gatha惡業轉增多，數數作復作。
^gatha彼惡業無慧，多作不善已，
^gatha隨所生畢訖，必往地獄縛。
^gatha此縛最甚苦，雄猛之所離，
^gatha如法得財利，不負得安隱。
^gatha施與得歡喜，二俱皆獲利，
^gatha如是諸居士，因施福增多。
^gatha如是聖法中，若有好誠信，
^gatha具足成慙愧，庶幾無慳貪。
^gatha已捨離五蓋，常樂行精進，
^gatha成就諸禪定，滿具常棄樂。
^gatha已得無食樂，猶如水浴淨，
^gatha不動心解脫，一切有結盡。
^gatha無病為涅槃，謂之無上燈，
^gatha無憂無塵安，是說不移動。」
^cb614c29佛說如是。彼諸比丘聞佛所說，歡喜奉行。

^pb1^folio#agmm30中阿含經卷第三十
^lb^au〔東晉罽賓三藏瞿曇僧伽提婆譯〕
^lb^ck126【行欲經】大品行欲經第十〔第三念誦〕
^cb615a9我聞如是：
一時，佛遊舍衛國，在勝林給孤獨園。
^cb615a10爾時，給孤獨居士往詣佛所，𥡳首佛足，
却坐一面，白曰：「世尊！
世中為有幾人行欲？」
^cb615a12世尊告曰：「居士！世中凡有十人行欲。
云何為十？居士，有一行欲人，非法無道求索財物，
彼非法無道求財物已，不自養安隱及父母、
妻子、奴婢、作使，亦不供養沙門、梵志，令昇上與樂俱而受樂報，
生天長壽。如是有一行欲人也。
復次，居士！有一行欲人，非法無道求索財物，
彼非法無道求財物已，能自養安隱及父母、
妻子、奴婢、作使，而不供養沙門、梵志，令昇上與樂俱而受樂報，
生天長壽。如是有一行欲人也。
復次，居士！有一行欲人，非法無道求索財物，
彼非法無道求財物已，能自養安隱及父母、
妻子、奴婢、作使，亦供養沙門、梵志，令昇上與樂俱而受樂報，
生天長壽。如是有一行欲人也。
^cb615a25「復次，居士！有一行欲人，法非法求索財物，
彼法非法求財物已，不自養安隱及父母、
妻子、奴婢、作使，亦不供養沙門、梵志，令昇上與樂俱而受樂報，
生天長壽。如是有一行欲人也。
復次，居士！有一行欲人，法非法求索財物，
彼法非法求財物已，能自養安隱及父母、
妻子、奴婢、作使，而不供養沙門、梵志，令昇上與樂俱而受樂報，
生天長壽。如是有一行欲人也。
復次，居士！有一行欲人，法非法求索財物，
彼法非法求財物已，能自養安隱及父母、
妻子、奴婢、作使，亦供養沙門、梵志，令昇上與樂俱而受樂報，
生天長壽。如是有一行欲人也。」
^cb615b9「復次，居士！有一行欲人，如法以道求索財物，
彼如法以道求財物已，不自養安隱及父母、
妻子、奴婢、作使，亦不供養沙門、梵志，令昇上與樂俱而受樂報，
生天長壽。如是有一行欲人也。
復次，居士！有一行欲人，如法以道求索財物，
彼如法以道求財物已，能自養安隱及父母、
妻子、奴婢、作使，而不供養沙門、梵志，令昇上與樂俱而受樂報，
生天長壽。如是有一行欲行人也。
^cb615b17「復次，居士！有一行欲人，如法以道求索財物，
彼如法以道求財物已，能自養安隱及父母、
妻子、奴婢、作使，亦供養沙門、梵志，令昇上與樂俱而受樂報，
生天長壽。得財物已，染著縛繳，繳已染著，
不見災患，不知出要而用。
如是有一行欲人也。
復次，居士！有一行欲人，如法以道求索財物，
彼如法以道求財物已，能自養安隱及父母、
妻子、奴婢、作使，亦供養沙門、梵志，令昇上與樂俱而受樂報，
生天長壽。得財物已，不染不著，不縛不繳，
不繳已染著，見災患，知出要而用。
如是有一行欲人也。
^cb615b29「居士！若有一行欲人，非法無道求索財物，
彼非法無道求財物已，不自養安隱及父母、
妻子、奴婢、作使，亦不供養沙門、梵志，令昇上與樂俱而受樂報，
生天長壽者，此行欲人於諸行欲人為最下也。
居士！若有一行欲人，法非法求索財物，
彼法非法求財物已，自養安隱及父母、
妻子、奴婢、作使，亦供養沙門、梵志，令昇上與樂俱而受樂報，
生天長壽者，此行欲人於諸行欲人為最上也。
^cb615c9「居士！若有一行欲人，如法以道求索財物，
彼如法以道求財物已，自養安隱及父母、
妻子、奴婢、作使，亦供養沙門、梵志，令昇上與樂俱而受樂報，
生天長壽。得財物已，不染不著，不縛不繳，
不繳已染著，見災患，知出要而用者，此行欲人於諸行欲人為最第一、
最大、最上、最勝、最尊，為最妙也。
猶如因牛有乳，因乳有酪，因酪有生酥，
因生酥有熟酥，因熟酥有酥精，酥精者，
為最第一、最大、最上、最勝、最尊，為最妙也。
如是，居士！此行欲人於諸行欲人為最第一、
最大、最上、最勝、最尊，為最妙也。」
^cb615c20於是，世尊說此頌曰：
^gatha「若非法求財，及法非法求，
^gatha不供不自用，亦不施為福，
^gatha二俱皆有惡，於行欲最下。
^gatha若如法求財，自身懃所得，
^gatha供他及自用，亦以施為福，
^gatha二俱皆有德，於行欲最上。
^gatha若得出要慧，行欲住在家，
^gatha見災患知足，節儉用財物，
^gatha彼得出欲慧，於行欲最上。」
^cb616a2佛說如是。給孤獨居士及諸比丘，聞佛所說，歡喜奉行。
^lb^ck127【福田經】大品福田經第十一
^cb616a7我聞如是：
一時，佛遊舍衛國，在勝林給孤獨園。
^cb616a8爾時，給孤獨居士往詣佛所，稽首佛足，
却坐一面，白曰：「世尊！
世中為有幾福田人？」
^cb616a10世尊告曰：「居士！世中凡有二種福田人。
云何為二？一者學人，二者無學人。
學人有十八，無學人有九。
居士！云何十八學人？
信行、法行、信解脫、見到、身證、家家、一種、
向須陀洹、得須陀洹、向斯陀含、得斯陀含、
向阿那含、得阿那含、中般涅槃、生般涅槃、
行般涅槃、無行般涅槃、上流色究竟，是謂十八學人。
居士！云何九無學人？
思法、昇進法、不動法、退法、不退法、護法——護則不退不護則退、
實住法、慧解脫、俱解脫，是謂九無學人。」
^cb616a19於是，世尊說此頌曰：
^gatha「世中學無學，可尊可奉敬，
^gatha彼能正其身，口意亦復然，
^gatha居士是良田，施彼得大福。」
^cb616a24佛說如是。給孤獨居士及諸比丘，聞佛所說，歡喜奉行。
^lb^ck128【優婆塞經】大品優婆塞經第十二
^cb616a29我聞如是：
一時，佛遊舍衛國，在勝林給孤獨園。
^cb616b1爾時，給孤獨居士與大優婆塞眾五百人俱，
往詣尊者舍梨子所，稽首作禮，却坐一面，
五百優婆塞亦為作禮，却坐一面。
給孤獨居士及五百優婆塞坐一面已，
尊者舍梨子為彼說法，勸發渴仰，成就歡喜，無量方便為彼說法。
勸發渴仰，成就歡喜已，即從座起，往詣佛所，
稽首佛足，却坐一面。
尊者舍梨子去後不久，給孤獨居士及五百優婆塞亦詣佛所，
稽首佛足，却坐一面。
^cb616b9尊者舍梨子及眾坐已定，世尊告曰：「舍梨子！
若汝知白衣聖弟子善護行五法及得四增上心，
現法樂居，易不難得。
舍梨子！汝當記別聖弟子地獄盡，畜生、
餓鬼及諸惡處亦盡，得須陀洹，不墮惡法，
定趣正覺，極受七有，天上人間七往來已而得苦邊。
^cb616b15「舍梨子！云何白衣聖弟子善護行五法，
白衣聖弟子者，離殺、斷殺，棄捨刀杖，有慙有愧，
有慈悲心，饒益一切乃至蜫蟲。
彼於殺生淨除其心，白衣聖弟子善護行，此第一法。
^cb616b19「復次，舍梨子！白衣聖弟子離不與取、斷不與取，
與而後取，樂於與取，常好布施，歡喜無恡，
不望其報，不以偷所覆，常自護已。
彼於不與取淨除其心，白衣聖弟子善護行，此第二法。
^cb616b23「復次，舍梨子！白衣聖弟子離邪婬、斷邪婬，
彼或有父所護，或母所護，或父母所護，
或兄弟所護，或姉妹所護，或婦父母所護，
或親親所護，或同姓所護，或為他婦女，
有鞭罰恐怖，及有名雇債至華鬘親，不犯如是女。
彼於邪淫淨除其心，白衣聖弟子善護行，此第三法。
^cb616b29「復次，舍梨子！白衣聖弟子離妄言、斷妄言，
真諦言，樂真諦，住真諦不移動，一切可信，不欺世間。
彼於妄言淨除其心，白衣聖弟子善護行，此第四法。
^cb616c4「復次，舍梨子！白衣聖弟子離酒、斷酒。
彼於飲酒淨除其心，白衣聖弟子善護行，此第五法。
^cb616c6「舍梨子！白衣聖弟子云何得四增上心，
現法樂居，易不難得？
白衣聖弟子念如來，彼如來、無所著、等正覺、
明行成為、善逝、世間解、無上士、道法御、
天人師，號佛、眾祐。
如是念如來已，若有惡欲即便得滅，心中有不善、
穢污、愁苦、憂慼亦復得滅。
白衣聖弟子攀緣如來，心靖得喜。
若有惡欲即便得滅，心中有不善、穢污、
愁苦、憂慼亦復得滅。
白衣聖弟子得第一增上心，現法樂居，易不難得。
^cb616c15「復次，舍梨子！白衣聖弟子念法，世尊善說法，
必至究竟，無煩無熱，常有不移動。
如是觀、如是覺、如是知、如是念法已，若有惡欲即便得滅，
心中有不善、穢污、愁苦、憂慼亦復得滅。
白衣聖弟子攀緣法，心靖得喜。
若有惡欲即便得滅，心中有不善、穢污、
愁苦、憂慼亦復得滅。
白衣聖弟子得此第二增上心。
^cb616c22「復次，舍梨子！白衣聖弟子念眾，如來聖眾善趣正趣，
向法次法，順行如法，彼眾實有阿羅訶、
趣阿羅訶，有阿那含、趣阿那含，有斯陀含、
趣斯陀含，有須陀洹、趣須陀洹，是謂四雙八輩。
謂如來眾成就尸賴，成就三昧，成就般若，
成就解脫，成就解脫知見，可敬可重，可奉可供，世良福田。
彼如是念如來眾，若有惡欲即便得滅，
心中有不善、穢污、愁苦、憂慼亦復得滅。
白衣聖弟子攀緣如來眾，心靖得喜，若有惡欲即便得滅，
心中有不善、穢污、愁苦、憂慼亦復得滅。
白衣聖弟子是謂得第三增上心，現法樂居，易不難得。
^cb617a5「復次，舍梨子！白衣聖弟子自念尸賴，此尸賴不缺不穿，
無穢無濁，住如地不虛妄，聖所稱譽，具善受持。
彼如是自念尸賴，若有惡欲即便得滅，
心中有不善、穢污、愁苦、憂慼亦復得滅。
白衣聖弟子攀緣尸賴，心靖得喜，若有惡欲即便得滅，
心中有不善、穢污、愁苦、憂慼亦復得滅。
白衣聖弟子是謂得第四增上心，現法樂居，易不難得。
^cb617a13「舍梨子！若汝知白衣聖弟子善護行此五法，
得此四增上心，現法樂居，易不難得者，舍梨子！
汝記別白衣聖弟子地獄盡，畜生、餓鬼及諸惡處亦盡，
得須陀洹，不墮惡法，定趣正覺，極受七有，天上人間七往來已而得苦邊。」
於是，世尊說此頌曰：
^gatha「慧者住在家，見地獄恐怖，
^gatha因受持聖法，除去一切惡。
^gatha不殺害眾生，知而能捨離，
^gatha真諦不妄言，不盜他財物。
^gatha自有婦知足，不樂他人妻，
^gatha捨離斷飲酒，心亂狂癡本。
^gatha常當念正覺，思惟諸善法，
^gatha念眾觀尸賴，從是得歡喜。
^gatha欲行其布施，當以望其福，
^gatha先施於息心，如是成果報。
^gatha我今說息心，舍梨當善聽，
^gatha若有黑及白，赤色之與黃，
^gatha尨色愛樂色，牛及諸鴿鳥。
^gatha隨彼所生處，良御牛在前，
^gatha身力成具足，善速往來快，
^gatha取彼之所能，莫以色為非。
^gatha如是此人間，若有所生處，
^gatha剎帝麗梵志，居士本工師。
^gatha隨彼所生處，長老淨持戒，
^gatha世無著善逝，施彼得大果。
^gatha愚癡無所知，無慧無所聞，
^gatha施彼得果少，無光無所照。
^gatha若光有所照，有慧佛弟子，
^gatha信向善逝者，根生善堅住。
^gatha彼是生善處，如意往人家，
^gatha最後得涅槃，如是各有緣。」
^cb617b16佛說如是。尊者舍梨子及諸比丘，給孤獨居士、
五百優婆塞，聞佛所說，歡喜奉行。
^lb^ck129【怨家經】大品怨家經第十三
^cb617b21我聞如是：
一時，佛遊舍衛國，在勝林給孤獨園。
^cb617b22爾時，世尊告諸比丘：「有七怨家法而作怨家，謂男女輩瞋恚時來。
云何為七？怨家者，不欲令怨家有好色。
所以者何？怨家者，不樂怨家有好色，人有瞋恚，
習瞋恚，瞋恚所覆，心不捨瞋恚，彼雖好沐浴，
名香塗身，然色故惡。
所以者何？因瞋恚所覆，心不捨瞋恚故。
是謂第一怨家法而作怨家，謂男女輩瞋恚時來。
^cb617b29「復次，怨家者，不欲令怨家安隱眠。
所以者何？怨家者，不樂怨家安隱眠，人有瞋恚，
習瞋恚，瞋恚所覆，心不捨瞋恚。
彼雖臥以御床，敷以氍氀、𣯾𣰆，覆以錦綺羅縠，
有儭體被，兩頭安枕，加陵伽波惒邏、波遮悉多羅那，然故憂苦眠。
所以者何？因瞋恚所覆，心不捨瞋恚故。
是謂第二怨家法而作怨家，謂男女輩瞋恚時來。
^cb617c7「復次，怨家者，不欲令怨家得大利。
所以者何？怨家者，不樂怨家得大利，人有瞋恚，
習瞋恚，瞋恚所覆，心不捨瞋恚。
彼應得利而不得利，應不得利而得利。
彼此二法更互相違，大得不利。
所以者何？因瞋恚所覆，心不捨瞋恚故。
是謂第三怨家法而作怨家，謂男女輩瞋恚時來。
^cb617c14「復次，怨家者，不欲令怨家有朋友。
所以者何？怨家者，不樂怨家有朋友，人有瞋恚，
習瞋恚，瞋恚所覆，心不捨瞋恚。
彼若有親朋友，捨離避去。
所以者何？因瞋恚所覆，心不捨瞋恚故。
是謂第四怨家法而作怨家，謂男女輩瞋恚時來。
^cb617c19「復次，怨家者，不欲令怨家有稱譽。
所以者何？怨家者，不樂怨家有名稱，人有瞋恚，
習瞋恚，瞋恚所覆，心不捨瞋恚。
彼惡名醜，聲周聞諸方。
所以者何？因瞋恚所覆，心不捨瞋恚故。
是謂第五怨家法而作怨家，謂男女輩瞋恚時來。
^cb617c25「復次，怨家者，不欲令怨家極大富。
所以者何？怨家者，不樂怨家極大富，人有瞋恚，
習瞋恚，瞋恚所覆，心不捨瞋恚。
彼作如是身、口、意行，使彼大失財物。
所以者何？因瞋恚所覆，心不捨瞋恚故。
是謂第六怨家法而作怨家，謂男女輩瞋恚時來。
^cb618a2「復次，怨家者，不欲令怨家身壞命終，必至善處，生於天上。
所以者何？怨家者，不樂怨家往至善處，
人有瞋恚，習瞋恚，瞋恚所覆，心不捨瞋恚，
身、口、意惡行，彼身、口、意惡行已，身壞命終，
必至惡處，生地獄中。
所以者何？因瞋恚所覆，心不捨瞋恚故。
是謂第七怨家法而作怨家，謂男女輩瞋恚時來。
此七怨家法而作怨家，謂男女輩瞋恚時來。」
^cb618a9於是，世尊說此頌曰：
^gatha「瞋者得惡色，眠臥苦不安，
^gatha應獲得大財，反更得不利。
^gatha親親善朋友，遠離瞋恚人，
^gatha數數習瞋恚，惡名流諸方。
^gatha瞋作身口業，恚纏行意業，
^gatha人為恚所覆，失一切財物。
^gatha瞋恚生不利，瞋恚生心穢，
^gatha恐怖生於內，人所不能覺。
^gatha瞋者不知義，瞋者不曉法，
^gatha無目盲闇塞，謂樂瞋恚人。
^gatha恚初發惡色，猶火始起烟，
^gatha從是生憎嫉，緣是諸人瞋。
^gatha若瞋者所作，善行及不善，
^gatha於後瞋恚止，煩熱如火燒。
^gatha所謂煩熱業，及諸法所纏，
^gatha彼彼我今說，汝等善心聽。
^gatha瞋者逆害父，及於諸兄弟，
^gatha亦殺姉與妹，瞋者多所殘。
^gatha所生及長養，得見此世間，
^gatha因彼得存命，此母瞋亦害。
^gatha無羞無慚愧，瞋纏無所言，
^gatha人為恚所覆，口無所不說。
^gatha造作癡罪逆，而自夭其命，
^gatha作時不自覺，因瞋生恐怖。
^gatha繫著自己身，愛樂無極已，
^gatha雖愛念己身，瞋者亦自害。
^gatha以刀而自刺，或從巖自投，
^gatha或以繩自絞，及服諸毒藥。
^gatha如是像瞋恚，是死依於恚，
^gatha彼彼一切斷，用慧能覺了。
^gatha小小不善業，慧者了能除，
^gatha當堪耐是行，欲令無惡色。
^gatha無恚亦無憂，除烟無貢高，
^gatha調御斷瞋恚，滅訖無有漏。」
^cb618b16佛說如是。彼諸比丘聞佛所說，歡喜奉行。
^lb^ck130【教曇彌經】大品教曇彌經第十四
^cb618b20我聞如是：
一時，佛遊舍衛國，在勝林給孤獨園。
^cb618b21爾時，尊者曇彌為生地尊長，作佛圖主，
為人所宗，凶暴急弊，極為麤惡，罵詈責數於諸比丘，
因此故生地諸比丘皆捨離去，不樂住此。
於是，生地諸優婆塞見生地諸比丘皆捨離去，
不樂住此，便作是念：「此生地諸比丘以何意故，
皆捨離去，不樂住此？」
生地諸優婆塞聞此生地尊者曇彌生地尊長，
作佛圖主，為人所宗，凶暴急弊，極為麤惡，
罵詈責數於諸比丘，因此故生地諸比丘皆捨離去，不樂住此。
生地諸優婆塞聞已，即共往詣尊者曇彌所，
驅逐曇彌，令出生地諸寺中去。
^cb618c3於是尊者曇彌，為生地諸優婆塞所驅，
令出生地諸寺中去，即攝衣持鉢遊行，
往詣舍衛國，展轉進至舍衛國，住勝林給孤獨園。
於是，尊者曇彌往詣佛所，稽首佛足，却坐一面，
白曰：「世尊！我於生地諸優婆塞無所污、
無所說、無所犯，然生地諸優婆塞橫驅逐我，令出生地諸寺中去。」
^cb618c9彼時世尊告曰：「止止曇彌！
何須說此？」
^cb618c10尊者曇彌叉手向佛再白曰：「世尊！
我於生地諸優婆塞，無所污、無所說、無所犯，
然生地諸優婆塞橫驅逐我，令出生地諸寺中去。」
^cb618c13世尊亦再告曰：「曇彌！
往昔之時，此閻浮洲有諸商人，乘船入海持視岸鷹行，
彼入大海不遠便放視岸鷹，若視岸鷹得至大海岸者，終不還船。
若視岸鷹不得至大海岸者，便來還船。
如是曇彌！為生地優婆塞所驅逐，令出生地諸寺故，便還至我所。
止止曇彌！何須復說此？」
^cb618c20尊者曇彌復三白曰：「世尊我於生地諸優婆塞，
無所污、無所說、無所犯，然生地諸優婆塞橫驅逐我，令出生地諸寺中去。」
^cb618c23世尊亦復三告曰：「曇彌！
汝住沙門法，為生地諸優婆塞所驅逐，令出生地諸寺耶？」
^cb618c25於是，尊者曇彌即從座起，叉手向佛，白曰：「世尊！
云何沙門住沙門法？」
^cb618c26世尊告曰：「曇彌！昔時有人壽八萬歲。
曇彌！人壽八萬歲時，此閻浮洲極大富樂，
多有人民，村邑相近，如鷄一飛。
曇彌！人壽八萬歲時，女年五百歲乃嫁。
曇彌！人壽八萬歲時，有如是病，大便、小便、
欲、不食、老。曇彌！人壽八萬歲時，有王名高羅婆，
聰明智慧，為轉輪王，有四種軍，整御天下，如法法王成就七寶。
彼七寶者，輪寶、象寶、馬寶、珠寶、女寶、居士寶、
主兵臣寶，是為七。
具足千子，顏貌端政，勇猛無畏，能伏他眾，
彼必統領此一切地乃至大海，不以刀杖，
以法治化，令得安隱。
^cb619a8「曇彌！高羅婆王有樹，名善住尼拘類王。
曇彌！善住尼拘類樹王而有五枝，第一枝者，王所食及皇后。
第二枝者，太子食及諸臣。
第三枝者，國人民食。
第四枝者，沙門、梵志食。
第五枝者，禽獸所食。
曇彌！善住尼拘類樹王果大如二升瓶，味如淳蜜丸。
曇彌！善住尼拘類樹王果無有護者，亦無更相偷。
有一人來，饑渴極羸，顏色憔悴，欲得食果，
往至善住尼拘類樹王所，飽噉果已，毀折其枝，持果歸去。
善住尼拘類樹王，有一天依而居之，彼作是念：『閻浮洲人異哉！
無恩無有反復。所以者何？
從善住尼拘類樹王飽噉果已，毀折其枝，
持果歸去，寧令善住尼拘類樹王無果不生果。』
善住尼拘類樹王即無果，亦不生果。」
^cb619a22「復有一人來，饑渴極羸，顏色憔悴，欲得噉果，
往詣善住尼拘類樹王所，見善住尼拘類樹王無果，
亦不生果，即便往詣高羅婆王所，白曰：『天王！
當知善住尼拘類樹王無果，亦不生果。』
高羅婆王聞已，猶如力士屈伸臂頃，如是高羅婆王於拘樓瘦沒，
至三十三天，住天帝釋前，白曰：『拘翼！
當知善住尼拘類樹王無果，亦不生果。』
於是，天帝釋及高羅婆王猶如力士屈伸臂頃，
如是天帝釋及高羅婆王於三十三天中沒，至拘樓瘦。
去善住尼拘類樹王不遠住，天帝釋作如其像如意足，
以如其像如意足化作大水暴風雨，作大水暴風雨已，善住尼拘類樹王拔根倒竪。
^cb619b7「於是，善住尼拘類樹王居止樹天，因此故，
憂苦愁慼，啼泣垂淚，在天帝釋前立。
天帝釋問曰：『天！汝何意憂苦愁慼，啼泣垂淚，在我前立耶？』
彼天白曰：『拘翼！當知大水暴風雨，善住尼拘類樹王拔根倒竪。』
時，天帝釋告彼樹天曰：『天！
汝樹天住樹天法，大水暴風雨，善住尼拘類樹王拔根倒竪耶？』
樹天白曰：『拘翼！云何樹天住樹天法耶？』
天帝釋告曰：『天！若使人欲得樹根，持樹根去，
欲得樹莖、樹枝、樹葉、樹華、樹果持去者，
樹天不應瞋恚，不應憎嫉，心不應恨。
樹天捨意而住樹天，如是樹天住樹天法。』
^cb619b18「天復白曰：『拘翼！我樹天不住樹天法，從今日始樹天住樹天法，
願善住尼拘類樹王還復如本。』
於是，天帝釋作如其像如意足，作如其像如意足已，
復化作大水暴風雨，化作大水暴風雨已，善住尼拘類樹王即復如故。
如是，曇彌！若有比丘罵者不罵，瞋者不瞋，
破者不破，打者不打。
如是，曇彌！沙門住沙門法。」
^cb619b26於是，尊者曇彌即從坐起，偏袒著衣，叉手向佛，
啼泣垂淚，白曰：「世尊！
我非沙門住沙門法，從今日始沙門住沙門法。」
^cb619b28世尊告曰：「曇彌！昔有大師，名曰善眼，為外道仙人之所師宗，
捨離欲愛，得如意足。
曇彌！善眼大師有無量百千弟子。
曇彌！善眼大師為諸弟子說梵世法。
曇彌！若善眼大師為說梵世法時，諸弟子等有不具足奉行法者，
彼命終已，或生四王天，或生三十三天，
或生㷿磨天，或生兜率哆天，或生化樂天，或生他化樂天。
曇彌！若善眼大師為說梵世法時，諸弟子等設有具足奉行法者，
彼修四梵室，捨離於欲，彼命終已，得生梵天。
曇彌！彼時善眼大師而作是念：『我不應與弟子等同俱至後世，
共生一處，我今寧可更修增上慈，修增上慈已，命終得生晃昱天中。』
^cb619c12「曇彌！彼時善眼大師則於後時更修增上慈，
修增上慈已，命終得生晃昱天中。
曇彌！善眼大師及諸弟子學道不虛，得大果報，
如善眼大師，如是牟犁破群那、阿羅那遮婆羅門、
瞿陀梨舍哆、害提婆羅摩納、儲提摩麗橋鞞陀邏，及薩哆富樓奚哆。
^cb619c18「曇彌！七富樓奚哆師亦有無量百千弟子。
曇彌！七富樓奚哆師為諸弟子說梵世法。
若七富樓奚哆師為說梵世法時，諸弟子等有不具足奉行法者，
彼命終已，或生四王天，或生三十三天，
或生㷿磨天，或生兜率哆天，或生化樂天，或生他化樂天。
若七富樓奚哆師為說梵世法時，諸弟子等設有具足奉行法者，
彼修四梵室，捨離於欲，彼命終已，得生梵天。
曇彌！七富樓奚哆師而作是念：『我不應與弟子等同俱至後世，
共生一處，我今寧可更修增上慈，修增上慈已，命終得生晃昱天中。』
^cb620a1「曇彌！彼時七富樓奚哆師則於後時更修增上慈，
修增上慈已，命終得生晃昱天中。
曇彌！七富樓奚哆師及諸弟子學道不虛，得大果報。
曇彌！若有罵彼七師及無量百千眷屬，
打破瞋恚責數者，必受無量罪。
若有一成就正見佛弟子比丘得小果，
罵詈打破瞋恚責數者，此受罪多於彼。
是故，曇彌！汝等各各更迭相護。
所以者何？離此過已，更無有失。」
^cb620a9於是，世尊說此偈曰：
^cb620a11「須涅、牟梨破群那、　阿邏那遮婆羅門、
　瞿陀梨舍哆、　害提婆羅摩納、　儲提摩麗橋鞞陀邏、　薩哆富樓奚哆。
^gatha「此在過去世，七師有名德，
^gatha無愛縛樂悲，欲結盡過去。
^gatha彼有諸弟子，無量百千數，
^gatha彼亦離欲結，須臾不究竟。
^gatha若彼外仙人，善護行苦行，
^gatha心中懷憎嫉，罵者受罪多。
^gatha若一得正見，佛子住小果，
^gatha罵詈責打破，受罪多於彼。
^gatha是故汝曇彌，各各更相護，
^gatha所以更相護，重罪無過是。
^gatha如是甚重苦，亦為聖所惡，
^gatha必得受惡色，橫取邪見處。
^gatha此是最下人，聖法之所說，
^gatha謂未離婬欲，得微妙五根。
^gatha信精進念處，正定及正觀，
^gatha如是得此苦，前所受其殃。
^gatha自受其殃已，於後便害他，
^gatha若能自護者，彼為能護外。
^gatha是故當自護，慧者無央樂。」
^cb620b4佛說如是。尊者曇彌及諸比丘，聞佛所說，歡喜奉行。
^lb^ck131【降魔經】大品降魔經第十五
^cb620b9我聞如是：
一時，佛遊婆奇瘦，在鼉山怖林鹿野園中。
^cb620b10爾時，尊者大目犍連教授為佛而作禪屋，露地經行。
彼時，魔王化作細形，入尊者大目揵連腹中。
於是，尊者大目犍連即作是念：「我今腹中猶如食豆，
我寧可入如其像定，以如其像定自觀其腹。」
是時，尊者大目犍連至經行道頭，敷尼師檀，
結跏趺坐，入如其像定，以如其像定自觀其腹，尊者大目犍連便知魔王在其腹中。
^cb620b17尊者大目犍連即從定寤，語魔王曰：「汝波旬出！
汝波旬出！莫觸嬈如來，亦莫觸嬈如來弟子，
莫於長夜無義無饒益，必生惡處，受無量苦。」
^cb620b21彼時，魔王便作是念：「此沙門不見不知而作是說：『汝波旬出！
汝波旬出！莫觸嬈如來，亦莫觸嬈如來弟子，
莫於長夜無義無饒益，必生惡處，受無量苦。』
汝之尊師有大如意足，有大威德，有大福祐，
有大威神，彼猶不能速知速見，況復弟子能知見耶？」
^cb620b27尊者大目揵連復語魔王：「我復知汝意，
汝作是念：『此沙門不知不見而作是說：「汝波旬出！
汝波旬出！莫觸嬈如來，亦莫觸嬈如來弟子，
莫於長夜無義無饒益，必生惡處，受無量苦。
汝之尊師有大如意足，有大威德，有大福祐，
有大威神，彼猶不能如是速知速見，況復弟子能知見耶？」』」
^cb620c4彼魔波旬復作是念：「今此沙門知見我故，而作是說耳。」
於是，魔波旬化作細形，從口中出，在尊者大目犍連前立。
^cb620c7尊者大目揵連告曰：「波旬！
昔有如來名覺礫拘荀大無所著、等正覺，
我時作魔，名曰惡，我有妹，名黑，汝是彼子。
波旬！因此事故，汝是我𡖦甥。
波旬！覺礫拘荀大如來、無所著、等正覺有二大弟子，
一者名音，二者名想。
波旬！以何義故，尊者音名音耶？
波旬！尊者音住梵天上，以常音聲滿千世界，
更無有弟子音聲與彼等者、相似者、勝者。
波旬！以是義故，尊者音名音也。
^cb620c16「波旬！復以何義尊者想名想耶？
波旬！尊者想所依遊行村邑，過夜平旦，
著衣持鉢，入村乞食，善護其身，善攝諸根，立於正念。
彼乞食已，食訖，中後收舉衣鉢，澡洗手足，
以尼師檀著於肩上，至無事處，或至山林樹下，
或至閑居靜處，敷尼師檀，結加趺坐，速入想知滅定。
彼時，若有放牛羊人、取樵草人，或行路人，
入彼山林，人見入想知滅定，便作是念：
『今此沙門於無事處坐而命終，我等寧可以燥樵、
草拾已，積聚覆其身上而耶維之。』
即拾樵、草積覆其身，以火然之，便捨而去。
彼尊者想過夜平旦，從定寤起，抖擻衣服，
所依村邑遊行，如常著衣，持鉢入村乞食，
善護其身，善攝諸根，立於正念。
彼放牛羊人、取樵草人，或行路人，入彼山林人先見者，
便作是念：『今此沙門在無事處坐坐而命終，
我等昨已拾燥樵、草積覆其身，以火燒之，然已而去。
然此賢者更復想也。』
波旬！以是義故，尊者想名想也。
^cb621a5「波旬！彼時惡魔便作是念：『此禿沙門以黑所縛，
斷種無子，彼學禪，伺、增伺、數數伺，猶若如驢，
竟日負重，繫在櫪上，不得麥食，為彼麥故，
伺、增伺、數數伺。如是，此禿沙門為黑所縛，
斷種無子，學禪，伺、增伺、數數伺，猶如猫子在鼠穴邊，
欲捕鼠故，伺、增伺、數數伺。
如是，此禿沙門為黑所縛，斷種無子，彼學禪，
伺、增伺、數數伺，猶如鵂狐在燥樵積間，
為捕鼠故，伺、增伺、數數伺。
如是，此禿沙門為黑所縛，斷種無子，學禪，
伺、增伺、數數伺，猶如鶴鳥在水岸邊，為捕魚故，
伺、增伺、數數伺。如是，此禿沙門為黑所縛，
斷種無子，學禪，伺、增伺、數數伺。
彼何所伺？為何義伺？
求何等伺？彼調亂狂發敗壞，我不知彼何所從來？
亦不知彼何所從去？
亦不知住止，不知死不知生，我寧可教勅梵志、
居士，汝等共來罵詈精進沙門，打破責數。
所以者何？或罵打破責數時，儻能起惡心，令我得其便。』
^cb621a23「波旬！彼時惡魔便教勅梵志、居士，彼梵志、
居士罵詈精進沙門，打破責數。
彼梵志、居士或以木打，或以石擲，或以杖撾，
或傷精進沙門頭，或裂壞衣，或破應器。
爾時，梵志、居士若有死者，因此緣此，身壞命終，
必至惡處，生地獄中。
彼生已，作是念：『我應受此苦，當復更受極苦過是。
所以者何？以我等向精進沙門行惡行故。』
^cb621b2「波旬！覺礫拘荀大如來、無所著、等正覺弟子用傷其頭，
裂壞其衣，破其應器已，往詣覺礫拘荀大如來、
無所著、等正覺所。
爾時，覺礫拘荀大如來、無所著、等正覺無量百千眷屬圍遶而為說法。
覺礫拘荀大如來、無所著、等正覺遙見弟子頭傷、
衣裂、鉢破而來，見已，告諸比丘：『汝等見不？
惡魔教勅梵志、居士：「汝等共來罵詈精進沙門，打破嘖數。
所以者何？或罵打破責數時，儻能起惡心，令我得其便。」
比丘！汝等當以心與慈俱，遍滿一方成就遊。
如是二三四方、四維上下，普周一切，心與慈俱，
無結無怨，無恚無諍，極廣甚大，無量善修，遍滿一切世間成就遊。
如是悲、喜心與捨俱，無結無怨，無恚無諍，
極廣甚大，無量善修，遍滿一切世間成就遊，令惡魔求便不能得便。』
^cb621b17「波旬！覺礫拘荀大如來、無所著、等正覺以此教教諸弟子，
彼即受教，心與慈俱，遍滿一方成就遊。
如是二三四方、四維上下，普周一切，心與慈俱，
無結無怨，無恚無諍，極廣甚大，無量善修，遍滿一切世間成就遊。
如是悲喜心與捨俱，無結無怨無恚無諍，
極廣甚大，無量善修，遍滿一切世間成就遊。
以此故，彼惡魔求便不能得便。
^cb621b24「波旬！彼時惡魔復作是念：『我以此事求精進沙門便，而不能得。
我寧可教勅梵志、居士，汝等共來奉敬、
供養、禮事精進沙門，或以奉敬、供養、禮事精進沙門，
儻能起惡心，令我得其便。』
波旬！彼梵志、居士為惡魔所教勅已，即共奉敬、
供養、禮事精進沙門，以衣敷地而作是說：
『精進沙門可於上行，精進沙門難行而行，
令我長夜得利饒益，安隱快樂。』
梵志、居士以髮布地而作是說：『精進沙門可於上行，
精進沙門難行而行，令我長夜得利饒益，安隱快樂。』
梵志、居士以手捧持種種飲食，住道邊待而作是說：
『精進沙門受是食是，可持是去，隨意而用，
令我長夜得利饒益，安隱快樂。』
諸信梵志、居士見精進沙門，敬心扶抱，
將入於內，持種種財物與精進沙門，作如是說：
『受是用是，可持是去，隨意所用。』
爾時，梵志、居士若有死者，因此緣此，身壞命終，
必至善處，生於天上。
生已，作是念：『我應受是樂，當復更受極樂勝是。
所以者何？以我等向精進沙門行善行故。』
^cb621c16「波旬！覺礫拘荀大如來、無所著、等正覺弟子得奉敬、
供養、禮事已，往詣覺礫拘荀大如來、無所著、等正覺所。
是時，覺礫拘荀大如來、無所著、等正覺無量百千眷屬圍遶而為說法。
覺礫拘荀大如來、無所著、等正覺遙見弟子得奉敬、
供養、禮事而來，見已，告諸比丘：『汝等見不？
惡魔教勅梵志、居士：「汝等共來奉敬、供養、
禮事精進沙門、或以奉敬、供養、禮事精進沙門，
儻能起惡心，令我得其便。」
比丘！汝等當觀諸行無常，觀興衰法，觀無欲，
觀捨離，觀滅，觀斷，令惡魔求便而不能得。』
波旬！覺礫拘荀大如來、無所著、等正覺以此教教諸弟子，
彼即受教，觀一切行無常，觀興衰法，觀無欲，
觀捨離，觀滅，觀斷，令惡魔求便而不能得。
^cb622a1「波旬！彼時惡魔復作是念：『我以此事求精進沙門便，而不能得。
我寧可化作年少形，手執大杖，住其道邊，
打尊者音頭，令破血流污面。』
波旬！覺礫拘荀大如來、無所著、等正覺於後所依村邑遊行，
彼於平旦著衣持鉢，入村乞食，尊者音在後侍從。
波旬！爾時，惡魔化作年少形，手執大杖，
住在道邊，擊尊者音頭破血流污面。
波旬！尊者音破頭流血已，隨從覺礫拘荀大如來、
無所著、等正覺後，猶影不離。
^cb622a11「波旬！覺礫拘荀大如來、無所著、等正覺至村邑已，
極其身力右旋顧視，猶如龍視，不恐不怖，不驚不懼而觀諸方。
波旬！覺礫拘荀大如來、無所著、等正覺見尊者音頭破血流污面，
隨佛後行，如影不離，便作是說：『此惡魔凶暴，
大有威力，此惡魔不知厭足。』
波旬！覺礫拘荀大如來、無所著、等正覺說語未訖，
彼時，惡魔便於彼處，其身即墮無缺大地獄。
波旬！此大地獄而有四名，一者無缺，二者百釘，
三者逆刺，四者六更。
彼大地獄其中有卒，往至惡魔所，語惡魔曰：
『汝今當知，若釘釘等共合者，當知滿百年。』」
^cb622a22於是，魔波旬聞說此已，即便心悸，恐怖驚懼，
身毛皆竪，向尊者大目揵連即說頌曰：
^gatha「云何彼地獄，惡魔昔在中，
^gatha嬈害佛梵行，及犯彼比丘？」
^cb622a27尊者大目揵連即時以偈答魔波旬曰：
^gatha「地獄名無缺，惡魔曾在中，
^gatha嬈害佛梵行，及犯彼比丘。
^gatha彼鐵釘有百，一切各逆刺，
^gatha地獄名無缺，惡魔昔在中。
^gatha若有不知者，比丘佛弟子，
^gatha必得如是苦，受黑業之報。
^gatha若干種園觀，人者在於地，
^gatha食自然粳米，居止在北洲。
^gatha大須彌山巖，善修之所熏，
^gatha修習於解脫，受持最後身。
^gatha跱立在大泉，宮殿住至劫，
^gatha金色可愛樂，猶火㷿晃昱。
^gatha作諸眾妓樂，往詣帝釋所，
^gatha本以一屋舍，善覺了為施。
^gatha若釋在前行，昇毘闍延殿，
^gatha見釋大歡喜，天女各各舞。
^gatha若見比丘來，還顧有慚愧，
^gatha若毘闍延殿，見比丘問義。
^gatha大仙頗能知，愛盡得解脫？
^gatha比丘即為答，問者如其義。
^gatha拘翼我能知，愛盡得解脫。
^gatha聞彼之所答，釋得歡喜樂。
^gatha比丘多饒益，所說如其義。
^gatha若毘闍延殿，問帝釋天王，
^gatha此殿名何等，汝釋攝持城？
^gatha釋答大仙人，名毘闍延哆。
^gatha是謂千世界，於千世界中，
^gatha無有勝此殿，如毘闍延哆。
^gatha天王天帝釋，自在隨所遊，
^gatha愛樂那遊哆，化作一行百。
^gatha毘闍延殿內，釋得自在遊，
^gatha毘闍延大殿，足指能震動。
^gatha天王眼所觀，釋得自在遊。
^gatha若鹿子母堂，築基極深堅，
^gatha難動不可震，如意足能搖。
^gatha彼有琉璃地，聖人之所履，
^gatha滑澤樂更觸，布柔軟綿褥。
^gatha愛語共和合，天王常歡喜，
^gatha善能作妓樂，音節善諧和，
^gatha謂天來會聚，而說須陀洹。
^gatha若干無量千，及百諸那術，
^gatha至三十三天，慧眼者說法，
^gatha聞彼所說法，歡喜而奉行。
^gatha我亦有是法，如仙人所說，
^gatha謂至梵天上，問彼梵天事，
^gatha梵故有此見，謂見昔時有，
^gatha我住有常存，恒有不變易。
^gatha梵天為答彼，大仙我無見，
^gatha謂見昔時有，我恒常不變，
^gatha我見此境界，諸梵皆過去，
^gatha我今何由說，恒常不變易？
^gatha我見此世間，正覺之所說，
^gatha隨所因緣生，所往而轉還，
^gatha火無有思念，我燒愚癡人，
^gatha火然若愚觸，必自然得燒。
^gatha如是汝波旬，觸嬈於如來，
^gatha久作不善行，受報亦當久。
^gatha魔汝莫厭佛，莫嬈害比丘，
^gatha一比丘降魔，住在於怖林。
^gatha彼鬼愁憂慼，目連之所訶，
^gatha恐怖無智慧，即於彼處沒。」
^cb623a2尊者大目揵連所說如是。
彼魔波旬聞尊者大目揵連所說，歡喜奉行。

^pb1^folio#agmm31中阿含經卷第三十一
^lb^au〔東晉罽賓三藏瞿曇僧伽提婆譯〕
^lb^ck132【賴吒和羅經】大品賴吒惒羅經第十六〔第三念誦〕
^cb623a12我聞如是：
一時，佛遊拘樓瘦，與大比丘眾俱，往至鍮蘆吒，住鍮蘆吒村北尸攝惒園中。
^cb623a14爾時，鍮蘆吒梵志、居士聞：「沙門瞿曇釋種子捨釋宗族，
出家學道，遊拘樓瘦，與大比丘眾俱，來至此鍮蘆吒，住鍮蘆吒村北尸攝惒園中。
彼沙門瞿曇有大名稱，周聞十方，沙門瞿曇如來、
無所著、等正覺、明行成為、善逝、世間解、
無上士、道法御、天人師，號佛、眾祐。
彼於此世，天及魔、梵、沙門、梵志，從人至天，
自知自覺，自作證成就遊。
彼若說法，初妙、中妙、竟亦妙，有義有文，
具足清淨，顯現梵行。
若見如來、無所著、等正覺，尊重禮拜，供養承事者，快得善利。
我等應共往見沙門瞿曇禮拜供養。」
^cb623a25鍮蘆吒梵志、居士聞已，各與等類眷屬相隨，
從鍮蘆吒出，北行至尸攝惒園，欲見世尊禮拜、供養。
往詣佛已，彼鍮蘆吒梵志、居士或稽首佛足，
却坐一面，或問訊佛，却坐一面，或叉手向佛，
却坐一面，或遙見佛已，默然而坐。
彼時，鍮蘆吒梵志、居士各坐已定，佛為說法，
勸發渴仰，成就歡喜，無量方便為彼說法，
勸發渴仰，成就歡喜已，默然而住。
時，鍮蘆吒梵志、居士，佛為說法，勸發渴仰，
成就歡喜已，各從坐起，稽首佛足，繞佛三匝而去。
^cb623b6彼時，賴吒惒羅居士子故坐不起。
於是，賴吒惒羅居士子，鍮蘆吒梵志、居士去後不久，
即從坐起，偏袒著衣，叉手向佛，白曰：「世尊！
如我知佛所說法者，若我在家，為鎖所鎖，不得盡形壽清淨行梵行。
世尊！願我得從世尊出家學道而受具足，
得作比丘，淨修梵行。」
^cb623b12世尊問曰：「居士子！
父母聽汝於正法、律中至信、捨家、無家、學道耶？」
^cb623b14賴吒惒羅居士子白曰：「世尊！
父母未聽我於正法、律中至信、捨家、無家、學道。」
^cb623b16世尊告曰：「居士子！
若父母不聽汝於正法、律中至信、捨家、
無家、學道者，我不得度汝出家學道，亦不得受具足。」
^cb623b18賴吒惒羅居士子白曰：「世尊！
我當方便從父母求，必令聽我於正法、
律中至信、捨家、無家、學道。」
^cb623b21世尊告曰：「居士子！
隨汝所欲。」
於是，賴吒惒羅居士子聞佛所說，善受善持，
稽首佛足，繞三匝還歸。
白曰：「二尊！如我知佛所說法者，若我在家，
為鎖所鎖，不得盡形壽清淨行梵行，唯願二尊聽我於正法、
律中至信、捨家、無家、學道。」
^cb623b26賴吒惒羅父母告曰：「賴吒惒羅！
我今唯有汝一子，極愛憐念，意常愛樂，
見無厭足，若汝命終，我尚不欲相棄捨也，況生別離不見汝耶？」
^cb623b29賴吒惒羅居士子復至再三白曰：「二尊！
如我知佛所說法者，若我在家，為鎖所鎖，
不得盡形壽清淨行梵行，唯願二尊聽我於正法、
律中至信、捨家、無家、學道。」
^cb623c4賴吒惒羅居士子父母亦至再三告曰：「賴吒惒羅！
我今唯有汝一子，極愛憐念，意常愛樂，
見無厭足，若汝命終，我尚不欲相棄捨也，況生別離不見汝耶？」
^cb623c7於是，賴吒惒羅居士子即時臥地：「從今不起，
不飲不食，乃至父母聽我於正法、律中至信、
捨家、無家、學道。」於是，賴吒惒羅居士子一日不食，
至二、三、四、多日不食。
^cb623c11於是，賴吒惒羅居士子父母往至子所，
告曰：「賴吒惒羅！汝至柔軟，身體極好，常坐臥好床，汝今不知苦耶？
賴吒惒羅！汝可速起，行欲布施，快修福業。
所以者何？賴吒惒羅！
世尊境界甚難甚難，出家學道亦復甚難。」
爾時，賴吒惒羅居士子默然不答。
^cb623c17於是，賴吒惒羅居士子父母往至賴吒惒羅親親及諸臣所，
而作是語：「汝等共來至賴吒惒羅所，勸令從地起。」
^cb623c20賴吒惒羅居士子親親及諸臣等即便共至賴吒惒羅所，
語曰：「賴吒惒羅！汝至柔軟，身體極好，常坐臥好床，汝今不知苦耶？
賴吒惒羅！汝可速起，行欲布施，快修福業。
所以者何？世尊境界甚難甚難，出家學道亦復甚難。」
彼時，賴吒惒羅居士子默然不答。
^cb623c25於是，賴吒惒羅居士子父母至賴吒惒羅居士子善知識、
同伴、同時所，而作是語：「汝等共來至賴吒惒羅所，勸令從地起。」
^cb623c28於是，賴吒惒羅居士子善知識、同伴、同時即共往詣賴吒惒羅居士子所，
而作是語：「賴吒惒羅！
汝至柔軟，身體極好，常坐臥好床，汝今不知苦耶？
賴吒惒羅！汝可速起，行欲布施，快修福業。
所以者何？賴吒惒羅！
世尊境界甚難甚難，出家學道亦復甚難。」
彼時，賴吒惒羅居士子默然不答。
^cb624a6於是，賴吒惒羅居士子善知識、同伴、同時往至賴吒惒羅居士子父母所，
作如是語：「可聽賴吒惒羅於正法、律中至信、
捨家、無家、學道，若其樂者，於此生中，故可相見；
若不樂者，必自來還歸父母所。
今若不聽，定死無疑，當何所益？」
^cb624a11於是，賴吒惒羅居士子父母聞已，語賴吒惒羅居士子善知識、
同伴、同時曰：「我今聽賴吒惒羅於正法、
律中至信、捨家、無家、學道，若學道來還，故可見也。」
^cb624a14賴吒惒羅居士子善知識、同伴、同時即共往詣賴吒惒羅所，
便作是語：「居士子！
父母聽汝於正法、律中至信、捨家、無家、
學道，若學道已，還見父母。」
^cb624a18賴吒惒羅居士子聞是語已，便大歡喜，
生愛生樂，從地而起，漸養其身，身平復已，
從鍮蘆吒出，往詣佛所，稽首佛足，白曰：「世尊！
父母聽我於正法、律中至信、捨家、無家、
學道，唯願世尊！聽從世尊出家學道而受具足，得作比丘。」
^cb624a23於是，世尊度賴吒惒羅居士子出家學道，
授其具足，授具足已，於鍮蘆吒隨住數時，
於後則便攝衣持鉢，遊行展轉，往至舍衛國，住勝林給孤獨園。
尊者賴吒惒羅出家學道，受具足已，在遠離獨住，
心無放逸，修行精懃，彼在遠離獨住，心無放逸，修行精懃已。
族姓子所為剃除鬚髮，著袈裟衣，至信、
捨家、無家、學道者，唯無上梵行訖，於現法中自知自覺，
自作證成就遊，生已盡，梵行已立，所作已辦，
不更受有，知如真。
尊者賴吒惒羅知法已，至得阿羅訶。
^cb624b5於是，尊者賴吒惒羅得阿羅訶已後或九年十年，
而作是念：「我本已許出家學道還見父母，我今寧可還赴本要。」
於是，尊者賴吒惒羅往詣佛所，稽首佛足，
却坐一面，白曰：「世尊！
我本有要，出家學道已，還見父母。
世尊！我今辭行，往見父母，赴其本要。」
^cb624b11爾時，世尊便作是念：「此賴吒惒羅族姓子，
若使捨戒、罷道行欲如本者，必無是處。」
世尊知已，告曰：「汝去！
未度者度，未解脫者令得解脫，未滅訖者令得滅訖。
賴吒惒羅！今隨汝意。」
^cb624b15彼時，尊者賴吒惒羅聞佛所說，善受善持，
即從坐起，稽首佛足，繞三匝而去。
至己房中，收舉臥具，著衣持鉢，遊行展轉，
往至鍮蘆吒，住鍮蘆吒村北尸攝惒園。
於是，尊者賴吒惒羅過夜平旦，著衣持鉢，入鍮蘆吒而行乞食。
尊者賴吒惒羅作如是念：「世尊稱歎次第乞食，我今寧可於此鍮蘆吒次第乞食。」
尊者賴吒惒羅便於鍮蘆吒次第乞食，展轉至本家。
^cb624b23彼時，尊者賴吒惒羅父在中門住，修理鬚髮，
尊者賴吒惒羅父遙見尊者賴吒惒羅來，
便作是語：「此禿沙門為黑所縛，斷種無子，破壞我家。
我有一子，極愛憐念，意常忍樂，見無厭足，
彼將去度，當莫與食。」
^cb624b28尊者賴吒惒羅自於父家不得布施，但得嘖𡂡：
「此禿沙門為黑所縛，斷種無子，破壞我家。
我有一子，極愛憐念，意常愛樂，見無厭足，
彼將去度，當莫與食。」
尊者賴吒惒羅知已，便速出去。
^cb624c3彼時，尊者賴吒惒羅父家婢使，以箕盛臭爛飲食，欲棄著糞聚中。
尊者賴吒惒羅見父婢使，以箕盛臭爛飲食，
欲棄著糞聚中，便作是語：「汝妹！
若此爛飲食法應棄者，可著我鉢中，我當食之。」
^cb624c8彼時，尊者賴吒惒羅父家婢使，以箕中臭爛飲食瀉著鉢中。
瀉著鉢中時取其二相，識其音聲及其手足，
取二相已，即往至尊者賴吒惒羅父所，
而作是語：「尊今當知，尊子賴吒惒羅還來至此鍮蘆吒，可往見之。」
尊者賴吒惒羅父聞已，大歡喜踊躍，左手攝衣，
右手摩抆鬚髮，疾往詣尊者賴吒惒羅所。
^cb624c15彼時，尊者賴吒惒羅向壁食此臭爛食。
尊者賴吒惒羅父見尊者賴吒惒羅向壁食此臭爛食，
作如是說：「汝賴吒惒羅！
汝至柔軟，身體極好，常食好食，賴吒惒羅！
汝云何乃食此臭爛食耶？
賴吒惒羅！汝以何意來此鍮蘆吒，而不能還至父母家耶？」
^cb624c21尊者賴吒惒羅白曰：「居士！
我入父家不得布施，但得嘖𡂡：『此禿沙門為黑所縛，
斷種無子，破壞我家。
我唯有一子，至愛憐念，意常愛樂，見無厭足，
彼將去度，當莫與食。』
我聞此已，便速出去。」
^cb624c25尊者賴吒惒羅父即辭謝曰：「賴吒惒羅可忍！
賴吒惒羅可忍！我實不知賴吒惒羅還入父家。」
於是，尊者賴吒惒羅父敬心扶抱尊者賴吒惒羅，
將入於內，敷座令坐，尊者賴吒惒羅即便就坐。
^cb625a1於是，其父見尊者賴吒惒羅坐已，往至婦所，
而作是語：「卿今當知，賴吒惒羅族姓子今來還家，可速辦飲食。」
^cb625a3尊者賴吒惒羅母聞已，大歡喜踊躍，速辦飲食。
辦飲食已，疾輦錢出，著中庭地，聚作大積𧂐，
彼大錢積𧂐，一面立人，一面坐人，各不相見。
作大錢積𧂐已，往詣尊者賴吒惒羅所，
作如是語：「賴吒惒羅！
是汝母分所有錢財，汝父錢財無量，百千不可復計，今盡付汝。
賴吒惒羅！汝可捨戒罷道，行欲布施，快修福業。
所以者何？世尊境界甚難甚難，出家學道亦復甚難。」
^cb625a12尊者賴吒惒羅白其母曰：「我今欲有所說，能見聽不？」
^cb625a13尊者賴吒惒羅母語曰：「居士子！
汝有所說，我當聽之。」
^cb625a14尊者賴吒惒羅白其母曰：「當作新布囊，
用盛滿錢，以車載之，至恒伽江，瀉著深處。
所以者何？因此錢故，令人憂苦、愁慼、啼哭，不得快樂。」
^cb625a17於是，尊者賴吒惒羅母而作是念：「以此方便不能令子賴吒惒羅捨戒罷道，
我寧可至其本婦所，作如是語：『諸新婦等！
汝可以先所著瓔珞嚴飾其身，賴吒惒羅族姓子本在家時極所愛念，
以此瓔珞速嚴身已，汝等共往至賴吒惒羅族姓子所，
各抱一足而作是說：「不審賢郎有何天女勝於我者，而令賢郎捨我為彼修梵行耶？」』」
^cb625a25於是，其母即至尊者賴吒惒羅其本婦所，
作如是語：「諸新婦等！
汝可以先所著瓔珞嚴飾其身，賴吒惒羅族姓子本在家時極所愛念，
以此瓔珞速嚴身已，汝等共往至賴吒惒羅族姓子所，
各抱一足而作是說：『不審賢郎有何天女勝於我者，而令賢郎捨我為彼修梵行耶？』」
^cb625b3彼時，尊者賴吒惒羅其本婦等即各以先所著瓔珞嚴飾其身，
尊者賴吒惒羅本在家時極所愛念。
以此瓔珞嚴飾身已，往詣尊者賴吒惒羅所，
各抱一足而作是說：「不審賢郎有何天女勝於我者，而令賢郎捨我為彼修梵行耶？」
^cb625b8尊者賴吒惒羅語本婦曰：「諸妹！
當知我不為天女故修於梵行。
所為修梵行者，彼義已得，佛教所作，今已成辦。」
^cb625b11尊者賴吒惒羅諸婦等却住一面，啼泣埀淚而作是語：
「我非賢郎妹，然賢郎喚我為妹。」
^cb625b13於是，尊者賴吒惒羅迴還顧視，白父母曰：「居士！
若施食者便以時施，何為相嬈？」
^cb625b15爾時，父母即從坐起，自行澡水，以上味餚饌，
種種豐饒，食噉含消，手自斟酌，極令飽滿。
食訖收器，行澡水竟，取一小床，別坐聽法。
尊者賴吒惒羅為父母說法，勸發渴仰，
成就歡喜，無量方便為彼說法，勸發渴仰，
成就歡喜已，即從坐起立，說頌曰：
^gatha「觀此嚴飾形，珍寶瓔珞等，
^gatha右磐縈其髮，紺黛畫眉目。
^gatha此欺愚癡人，不誑度彼岸，
^gatha以眾好綵色，莊嚴臭穢身。
^gatha此欺愚癡人，不誑度彼岸，
^gatha眾香遍塗體，雌黃黃其足。
^gatha此欺愚癡人，不誑度彼岸，
^gatha身服淨妙衣，莊嚴猶幻化。
^gatha此欺愚癡人，不誑度彼岸，
^gatha斷絕鹿䩙繈衒𮈩，及破壞鹿門。
^gatha我捨離餌去，誰樂於鹿縛。」
^cb625c3尊者賴吒惒羅說此頌已，以如意足乘虛而去，
至鍮蘆吒林入彼林中，於鞞醯勒樹下敷尼師檀，結加趺坐。
爾時，拘牢婆王及諸群臣前後圍繞，坐於正殿，
咨嗟稱歎尊者賴吒惒羅：「若我聞賴吒惒羅族姓子來此鍮蘆吒者，
我必往見。」
^cb625c8於是，拘牢婆王告獵師曰：「汝去案行鍮蘆吒林，我欲出獵。」
獵師受教，即便案行鍮蘆吒林。
於是，獵師案行鍮蘆吒林，見尊者賴吒惒羅在鞞醯勒樹下，
敷尼師檀，結加趺坐，便作是念：「所為拘牢婆王及諸群臣共坐正殿，
咨嗟稱歎者，今已在此。」
^cb625c14爾時，獵師案行鍮蘆吒林已，還詣拘牢婆王所，
白曰：「大王！當知我已案行鍮蘆吒林，隨大王意。
大王本所為與諸群臣共坐正殿，咨嗟稱歎尊者賴吒惒羅：
『若我聞賴吒惒羅族姓子來此鍮蘆吒者，我必往見。』
尊者賴吒惒羅族姓子今在鍮蘆吒林中鞞醯勒樹下，
敷尼師檀，結加趺坐。
大王欲見者，便可往也。」
^cb625c21拘牢婆王聞已，告御者曰：「汝速嚴駕，我今欲往見賴吒惒羅。」
^cb625c23御者受教，即速嚴駕，訖還白曰：「大王！
當知嚴駕已辦，隨大王意。」
^cb625c24於是，拘牢婆王即乘車出，往至鍮蘆吒林，
遙見尊者賴吒惒羅，即便下車，步進往至尊者賴吒惒羅所。
尊者賴吒惒羅見拘牢婆王來，而作是說：「大王！
今來欲自坐耶？」
^cb625c28拘牢婆王曰：「今我雖到自己境界，然我意欲令賴吒惒羅族姓子請我令坐。」
^cb626a1尊者賴吒惒羅即請拘牢婆王曰：「今有別座，大王可坐。」
^cb626a2於是，拘牢婆王與尊者賴吒惒羅共相問訊，
却坐一面，語賴吒惒羅：「若為家衰故出家學道耶？
若為無財物故行學道者，賴吒惒羅！
拘牢婆王家多有財物，我出財物與賴吒惒羅，
勸賴吒惒羅捨戒罷道，行欲布施，快修福業。
所以者何？賴吒惒羅！
師教甚難，出家學道亦復甚難。」
^cb626a9尊者賴吒惒羅聞已，語曰：「大王！
今以不淨請我，非清淨請。」
^cb626a10拘牢婆王聞已，問曰：「我當云何以清淨請賴吒惒羅，非以不淨耶？」
^cb626a12尊者賴吒惒羅語曰：「大王！
應如是語：『賴吒惒羅！
我國人民安隱快樂，無恐怖、無鬪諍，亦無棘刺、
無苦使役，米穀豐饒，乞食易得，賴吒惒羅住我國中，我當護如法。』
大王！如是以淨請我，非以不淨。」
^cb626a16拘牢婆王聞已，語曰：「我今以淨請賴吒惒羅，非以不淨。
我國人民安隱快樂，無恐怖、無鬪諍，亦無棘刺、
無苦使役，米穀豐饒，乞食易得，賴吒惒羅住我國中，我當護如法。
^cb626a20「復次，賴吒惒羅！有四種衰，謂衰衰故，剃除鬚髮，
著袈裟衣，至信、捨家、無家、學道。
云何為四？病衰、老衰、財衰、親衰。
賴吒惒羅！云何病衰？
或有一人長病疾患，極重甚苦，彼作是念：
『我長病疾患，極重甚苦，我實有欲，不能行欲，
我今寧可剃除鬚髮，著袈裟衣，至信、捨家、
無家、學道。』彼於後時以病衰故，剃除鬚髮，
著袈裟衣，至信、捨家、無家、學道，是為病衰。
^cb626a28「賴吒惒羅！云何老衰？
或有一人年耆根熟，壽過垂訖，彼作是念：
『我年耆根熟，壽過埀訖，我實有欲，不能行欲，
我今寧可剃除鬚髮，著袈裟衣，至信、捨家、
無家、學道。』彼於後時以老衰故，剃除鬚髮，
著袈裟衣，至信、捨家、無家、學道，是謂老衰。
^cb626b5「賴吒惒羅！云何財衰？
或有一人貧窮無力，彼作是念：『我貧窮無力，
我今寧可剃除鬚髮，著袈裟衣，至信、捨家、
無家、學道。』彼於後時以財衰故，剃除鬚髮，
著袈裟衣，至信、捨家、無家、學道，是謂財衰。
^cb626b9「賴吒惒羅！云何親衰？
或有一人親里斷種，死亡沒盡，彼作是念：
『我親里斷種，死亡沒盡，我今寧可剃除鬚髮，
著袈裟衣，至信、捨家、無家、學道。』
彼於後時以親衰故，剃除鬚髮，著袈裟衣，
至信、捨家、無家、學道，是謂親衰。
^cb626b14「賴吒惒羅昔時無病，安隱成就，平等食道，
不冷不熱，平正安樂，順次不諍，由是之故，
食噉含消，安隱得化。
賴吒惒羅非以病衰故，剃除鬚髮，著袈裟衣，
至信、捨家、無家、學道。
^cb626b18「賴吒惒羅往昔之時，年幼童子，髮黑清淨，
身體盛壯，爾時作倡伎樂，極以自娛，莊嚴其身，常喜遊戲。
彼時親屬皆不欲使令其學道，父母啼泣，
憂慼懊惱，亦不聽汝出家學道。
然汝剃除鬚髮，著袈裟衣，至信、捨家、無家、學道。
賴吒惒羅不以老衰故，剃除鬚髮，著袈裟衣，
至信、捨家、無家、學道。
^cb626b25「賴吒惒羅！此鍮蘆吒第一家、最大家、最勝家、
最上家，謂財物也。
賴吒惒羅！不以財衰故，剃除鬚髮，著袈裟衣，
至信、捨家、無家、學道。
^cb626b28「賴吒惒羅！此鍮蘆吒林間，大豪親族親皆存在，
賴吒惒羅不以親衰故，剃除鬚髮，著袈裟衣，
至信、捨家、無家、學道。
^cb626c2「賴吒惒羅，此四種衰，或有衰者，剃除鬚髮，
著袈裟衣，至信、捨家、無家、學道。
我見賴吒惒羅都無此衰，可使賴吒惒羅剃除鬚髮，
著袈裟衣，至信、捨家、無家、學道。
賴吒惒羅！知見何等，為聞何等，剃除鬚髮，
著袈裟衣，至信、捨家、無家、學道？」
^cb626c7尊者賴吒惒羅答曰：「大王！
世尊知、見，如來、無所著、等正覺為說四事，
我欲忍樂是，我知見聞是，是故剃除鬚髮，
著袈裟衣，至信、捨家、無家、學道。
云何為四？大王！此世無護，無可依恃，此世一切趣向老法，
此世非常，要當捨去，此世無滿，無有厭足，為愛走使。」
^cb626c13拘牢婆王問曰：「賴吒惒羅！
向之所說：『大王！此世無護，無可依恃。』
賴吒惒羅！我有兒孫、兄弟、枝黨、象軍、車軍、
馬軍、步軍，皆能射御，嚴毅勇猛，王子、力士，
鉢邏騫提摩訶能伽有占相、有策慮、有計算、
有善知書、有善談論，有君臣、有眷屬，持呪知呪，
彼隨諸方，有恐怖者能制止之。
若賴吒惒羅所說：『大王！
此世無護，無可依恃。』
賴吒惒羅！向所說，此有何義耶？」
^cb626c21尊者賴吒惒羅答曰：「大王！
我今問王，隨所解答。
大王！此身頗有病耶？」
^cb626c23拘牢婆王答曰：「賴吒惒羅！
今我此身常有風病。」
^cb626c24尊者賴吒惒羅問曰：「大王！
風病發時，生極重甚苦者，大王！
爾時可得語彼兒孫、兄弟、象軍、馬軍、車軍、
步軍皆能射御，嚴毅勇猛，王子、力士，鍮邏騫提摩訶能伽，
占相、策慮、計算、知書、善能談論、君臣、眷屬，
持呪知呪，汝等共來暫代我受極重甚苦，令我無病得安樂耶？」
^cb627a1拘牢婆王答曰：「不也。
所以者何？我自作業，因業緣業，獨受極苦，甚重苦也。」
^cb627a3尊者賴吒惒羅語曰：「大王！
以是故，世尊說此世無護，無可依恃。
我欲忍樂是，我知見聞是，是故剃除鬚髮，
著袈裟衣，至信、捨家、無家、學道。」
^cb627a6拘牢婆王語曰：「若賴吒惒羅所說：『大王！
此世無護，無可依恃。』
賴吒惒羅！我亦欲是忍樂於是。
所以者何？此世真實無護，無可依恃。」
^cb627a9拘牢婆王復問曰：「若賴吒惒羅所說：『大王！
此世一切趣向老法。』
賴吒惒羅向所說，此復有何義？」
^cb627a11尊者賴吒惒羅答曰：「大王！
我今問王，隨所解答。
若大王年或二十四、或二十五者，於意云何？
爾時速疾何如於今？
爾時筋力、形體、顏色何如於今？」
^cb627a14拘牢婆王答曰：「賴吒惒羅！
若我時年或二十四、或二十五，自憶爾時，
速疾、筋力、形體、顏色無勝我者。
賴吒惒羅！我今極老，諸根衰熟，壽過垂訖，
年滿八十，不復能起。」
^cb627a18尊者賴吒惒羅語曰：「大王！
以是故，世尊說此世一切趣向老法。
我欲忍樂是，我知見聞是，是故剃除鬚髮，
著袈裟衣，至信、捨家、無家、學道。」
^cb627a21拘牢婆王語曰：「若賴吒惒羅所說：『大王！
此世一切趣向老法。』
我亦欲是忍樂於是。
所以者何？此世真實一切趣向老法。」
^cb627a24拘牢婆王復問曰：「若賴吒惒羅所說：『大王！
此世無常，要當捨去。』
賴吒惒羅向所說，此復有何義？」
^cb627a26尊者賴吒惒羅語曰：「大王！
我今問王，隨所解答。
大王！有豐拘樓國及豐後宮、豐倉庫耶？」
^cb627a28拘牢婆王答曰：「如是。」
^cb627a29尊者賴吒惒羅復問曰：「大王！
有豐拘樓國及豐後宮、豐倉庫者，若時有法來不可依，
忍樂破壞，一切世無不歸死者。
爾時豐拘樓國及豐後宮、豐倉庫者，可得從此世持至後世耶？」
^cb627b4拘牢婆王答曰：「不也。
所以者何？我獨無二，亦無伴侶從此世至後世也。」
^cb627b5尊者賴吒惒羅語曰：「大王！
以是故，世尊說此世無常，要當捨去。
我欲忍樂是，我知見聞是，是故剃除鬚髮，
著袈裟衣，至信、捨家、無家、學道。」
^cb627b9拘牢婆王語曰：「若賴吒惒羅所說：『大王！
此世無常，要當捨去。』
者，我亦欲是忍樂於是。
所以者何？此世真實無常，要當捨去。」
^cb627b11拘牢婆王復問曰：「若賴吒惒羅所說：『大王！
此世無滿，無有厭足，為愛走使。』
賴吒惒羅向所說，此復有何義？」
^cb627b14尊者賴吒惒羅答曰：「大王！
我今問王，隨所解答。
大王！有豐拘樓國及豐後宮、豐倉庫耶？」
^cb627b16拘牢婆王答曰：「如是。」
尊者賴吒惒羅復問曰：「大王！
有豐拘樓國及豐後宮、豐倉庫者，若於東方有一人來，
可信可任，不欺誑世，來語王言：『我從東方來，
見彼國土極大富樂，多有人民。
大王！可得彼國爾所財物、人民、力役，欲得彼國整御之耶？』」
^cb627b21拘牢婆王答曰：「賴吒惒羅！
若我知有如是豐國，爾所財物、人民、力役，
得彼人民整御治者，我必取之。」
^cb627b24「如是南方、西方、北方，從大海彼岸若有人來，
可信可任，不欺誑世，來語王言：『我從大海彼岸來，
見彼國土極大富樂，多有人民。
大王！可得彼國爾所財物、人民、力役，欲得彼國整御之耶？』」
^cb627b28拘牢婆王答曰：「賴吒惒羅！
若我知有如是豐國，爾所財物、人民、力役，
得彼人民整御治者，我必取之。」
^cb627c2尊者賴吒惒羅語曰：「大王！
以是故，世尊說此世無滿，無有厭足，為愛走使。
我欲忍樂是，我知見聞是，是故剃除鬚髮，
著袈裟衣，至信、捨家、無家、學道。」
^cb627c5拘牢婆王語曰：「若賴吒惒羅所說：『大王！
此世無滿，無有厭足，為愛走使。』
我亦欲是忍樂於是。
所以者何？此世真實無滿，無有厭足，為愛走使。」
^cb627c8尊者賴吒惒羅語曰：「大王！
世尊知、見，如來、無所著、等正覺為我說此四事，
我知忍樂是，我知見聞是，是故剃除鬚髮，
著袈裟衣，至信、捨家、無家、學道。」
^cb627c12於是，尊者賴吒惒羅說此頌曰：
^gatha「我見世間人，有財癡不施，
^gatha得財復更求，慳貪積聚物。
^gatha王者得天下，整御隨其力，
^gatha海內無厭足，復求於海外。
^gatha王及諸人民，未離欲命盡，
^gatha散髮妻子哭，嗚呼苦難伏。
^gatha衣被而埋藏，或積薪火燒，
^gatha緣行至後世，燒已無慧念。
^gatha死後財不隨，妻子及奴婢，
^gatha貧富俱共同，愚智亦復然。
^gatha智者不懷憂，唯愚抱悒慼，
^gatha是故智慧勝，逮得正覺道。
^gatha深著於有有，愚癡作惡行，
^gatha於法非法行，以力強奪他。
^gatha少智習効他，愚多作惡行，
^gatha趣胎至後世，數數受生死。
^gatha已受出生世，獨作眾惡事，
^gatha如賊他所縛，自作惡所害。
^gatha如是此眾生，至到於後世，
^gatha為己所作業，自作惡所害。
^gatha如果熟自墮，老少亦如斯，
^gatha欲莊美愛樂，心趣好惡色。
^gatha為欲所縛害，因欲恐怖生，
^gatha王我見此覺，知是沙門妙。」
^cb628a9尊者賴吒惒羅所說如是。
拘牢婆王聞尊者賴吒惒羅所說，歡喜奉行。
中阿含經卷第三十一〔第三念誦〕

^pb1^folio#agmm32中阿含經卷第三十二
^lb^au〔東晉罽賓三藏瞿曇僧伽提婆譯〕
^lb^ck133【優婆離經】大品優婆離經第十七〔第三念誦〕
^cb628a19我聞如是：
一時，佛遊那難陀，在波婆離㮈林彼波離㮈林。
^cb628a20爾時，長苦行尼揵中後彷佯，往詣佛所，
共相問訊，却坐一面。
於是，世尊問曰：「苦行尼揵親子施設幾行，
令不行惡業，不作惡業？」
^cb628a23長苦行尼揵答曰：「瞿曇！
我尊師尼揵親子不為我等施設於行，
令不行惡業，不作惡業。
但為我等施設於罰，令不行惡業，不作惡業。」
^cb628a26世尊又復問曰：「苦行尼揵親子施設幾罰，
令不行惡業，不作惡業？」
^cb628a27長苦行尼揵答曰：「瞿曇！
我尊師尼揵親子為我等輩施設三罰，
令不行惡業，不作惡業。
云何為三？身罰、口罰及意罰也。」
^cb628b1世尊又復問曰：「苦行！
云何身罰異、口罰異、意罰異耶？」
^cb628b2長苦行尼揵答曰：「瞿曇！
我等身罰異、口罰異、意罰異也。」
^cb628b4世尊又復問曰：「苦行！
此三罰如是相似，尼揵親子施設何罰為最重，
令不行惡業，不作惡業？
為身罰、口罰，為意罰耶？」
^cb628b6長苦行尼揵答曰：「瞿曇！
此三罰如是相似，我尊師尼揵親子施設身罰為最重，
令不行惡業，不作惡業。
口罰不然，意罰最下，不及身罰極大甚重。」
^cb628b10世尊又復問曰：「苦行！
汝說身罰為最重耶？」
^cb628b11長苦行尼揵答曰：「瞿曇！
身罰最重。」
^cb628b12世尊復再三問曰：「苦行！
汝說身罰為最重耶？」
^cb628b13長苦行尼揵亦再三答曰：「瞿曇！
身罰最重。」於是，世尊再三審定長苦行尼揵如此事已，便默然住。
^cb628b15長苦行尼揵問曰：「沙門瞿曇施設幾罰，
令不行惡業，不作惡業？」
^cb628b16爾時，世尊答曰：「苦行！
我不施設罰，令不行惡業，不作惡業。
我但施設業，令不行惡業，不作惡業。」
^cb628b19長苦行尼揵問曰：「瞿曇施設幾業，令不行惡業，不作惡業。」
^cb628b20世尊又復答曰：「苦行！
我施設三業，令不行惡業，不作惡業。
云何為三？身業、口業及意業也。」
^cb628b22長苦行尼揵問曰：「瞿曇！
身業異、口業異、意業異耶？」
^cb628b23世尊又復答曰：「苦行！
我身業異、口業異、意業異也。」
^cb628b24長苦行尼揵問曰：「瞿曇！
此三業如是相似，施設何業為最重，令不行惡業，不作惡業？
為身業、口業，為意業耶？」
^cb628b27世尊又復答曰：「苦行！
此三業如是相似，我施設意業為最重，
令不行惡業，不作惡業。
身業、口業則不然也。」
^cb628c1長苦行尼揵問曰：「瞿曇！
施設意業為最重耶？」
^cb628c2世尊又復答曰：「苦行！
我施設意業為最重也。」
^cb628c3長苦行尼揵復再三問曰：「瞿曇！
施設意業為最重耶？」
世尊亦再三答曰：「苦行！
我施設意業為最重也。」
於是，長苦行尼揵再三審定世尊如此事已，
即從座起，繞世尊三匝而退還去，往詣尼揵親子所。
^cb628c7尼揵親子遙見長苦行尼揵來，即便問曰：「苦行！
從何處來？」
^cb628c9長苦行尼揵答曰：「尊！
我從那難陀波婆離㮈林沙門瞿曇處來。」
^cb628c10尼揵親子問曰：「苦行！
頗共沙門瞿曇有所論耶？」
^cb628c11長苦行尼揵答曰：「共論。」
^cb628c12尼揵親子告曰：「苦行！
若共沙門瞿曇有所論者，盡為我說，我或能知彼之所論。」
^cb628c14於是，長苦行尼揵共世尊有所論者盡向彼說，
尼揵親子聞便歎曰：「善哉！
苦行！謂汝於師行弟子法，所作智辯聰明決定，
安隱無畏成就調御，逮大辯才，得甘露幢，於甘露界自作證成就遊。
所以者何？謂汝向沙門瞿曇施設身罰為最重，
令不行惡業，不作惡業。
口罰不然，意罰最下，不及身罰極大甚重。」
^cb628c21是時，優婆離居士與五百居士俱集在眾中，叉手向尼揵親子。
於是，優婆離居士語長苦行尼揵曰：「尊已再三審定沙門瞿曇如此事耶？」
^cb628c24長苦行尼揵答曰：「居士！
我已再三審定沙門瞿曇如此事也。」
^cb628c25優婆離居士語長苦行尼揵曰：「我亦能至再三審定沙門瞿曇如此事已，
隨所牽挽。猶如力士執長髦羊，隨所牽挽。
我亦如是，能至再三審定沙門瞿曇如此事已，隨所牽挽。
猶如力士手執髦裘，抖擻去塵。
我亦如是，能至再三審定沙門瞿曇如此事已，隨所牽挽。
猶如沽酒師、沽酒弟子取漉酒囊，著深水中，
隨意所欲，隨所牽挽。
我亦如是，能至再三審定沙門瞿曇如此事已，隨所牽挽。
猶龍象王年滿六十，而以憍傲摩訶能加牙足體具，
筋力熾盛，力士將去以水洗髀、洗脊、洗脇、
洗腹、洗牙、洗頭及水中戲。
我亦如是，能至再三審定沙門瞿曇如此事已，隨其所洗。
我往詣沙門瞿曇所，共彼談論，降伏已還。」
^cb629a11尼揵親子語優婆離居士曰：「我亦可伏沙門瞿曇，
汝亦可也，長苦行尼揵亦可也。」
^cb629a13於是，長苦行尼揵白尼揵親子曰：「我不欲令優婆離居士往詣沙門瞿曇所。
所以者何？沙門瞿曇知幻化呪，能呪化作弟子，
比丘、比丘尼、優婆塞、優婆私，恐優婆離居士受沙門瞿曇化，
化作弟子。」
^cb629a17尼揵親子語曰：「苦行！
若優婆離居士受沙門瞿曇化作弟子者，終無是處。
若沙門瞿曇受優婆離居士化作弟子者，必有是處。」
^cb629a20優婆離居士再三白尼揵親子曰：「我今往詣沙門瞿曇所，
共彼談論，降伏已還。」
^cb629a22尼揵親子亦再三答曰：「汝可速往！
我亦可伏沙門瞿曇，汝亦可也，長苦行尼揵亦可也。」
^cb629a24長苦行尼揵復再三白曰：「我不欲令優婆離居士往詣沙門瞿曇所。
所以者何？沙門瞿曇知幻化呪，能呪化作弟子，
比丘、比丘尼、優婆塞、優婆私，恐優婆離居士受沙門瞿曇化，
化作弟子。」
^cb629a28尼揵親子語曰：「苦行！
若優婆離居士受沙門瞿曇化作弟子者，終無是處。
若沙門瞿曇受優婆離居士化作弟子者，必有是處。
優婆離居士！汝去隨意。」
^cb629b3於是，優婆離居士稽首尼揵親子足，繞三匝而去，
往詣佛所，共相問訊，却坐一面，問曰：「瞿曇！
今日長苦行尼揵來至此耶？」
^cb629b6世尊答曰：「來也。居士！」
優婆離居士問曰：「瞿曇！
頗共長苦行尼揵有所論耶？」
^cb629b7世尊答曰：「有所論也。」
^cb629b8優婆離居士語曰：「瞿曇！
若共長苦行尼揵有所論者，盡為我說，
若我聞已，或能知之。」
於是，世尊共長苦行尼揵有所論者，盡向彼說。
^cb629b11爾時，優婆離居士聞便歎曰：「善哉！
苦行！謂於尊師行弟子法，所作智辯聰明決定，
安隱無畏成就調御，逮大辯才，得甘露幢，於甘露界自作證成就遊。
所以者何？謂向沙門瞿曇施設身罰最重，
令不行惡業，不作惡業。
口罰不然，意罰最下，不及身罰極大甚重。」
^cb629b17彼時，世尊告曰：「居士！
我欲與汝共論此事，汝若住真諦者，以真諦答。」
^cb629b19優婆離居士報曰：「瞿曇！
我住真諦，以真諦答。
沙門瞿曇！但當與我共論此事。」
^cb629b21世尊問曰：「居士！於意云何？
若有尼揵來，好喜於布施，樂行於布施，
無戲、樂不戲，為極清淨，極行呪也。
若彼行來時，多殺大小蟲，云何？
居士！尼揵親子於此殺生施設報耶？」
^cb629b25優婆離居士答曰：「瞿曇！
若思者有大罪，若無思者無大罪也。」
^cb629b26世尊問曰：「居士！汝說思為何等耶？」
^cb629b27優婆離居士答曰：「瞿曇！
意業是也。」
^cb629b28世尊告曰：「居士！汝當思量而後答也。
汝之所說，前與後違，後與前違，則不相應。
居士！汝在此眾自說：『瞿曇！
我住真諦，以真諦答。
沙門瞿曇！但當與我共論此事。』
居士！於意云何？若有尼揵來飲湯斷冷水，
彼無湯時，便欲飲冷水，不得冷水，彼便命終。
居士！尼揵親子云何可說彼尼揵所生耶？」
^cb629c6優婆離居士答曰：「瞿曇！
有天名意著，彼尼揵命終，若意著死者，必生彼處。」
^cb629c7世尊告曰：「居士！汝當思量而後答也。
汝之所說，前與後違，後與前違，則不相應。
汝在此眾自說：『瞿曇！
我住真諦，以真諦答。
沙門瞿曇！但當與我共論此事。』
居士！於意云何？若使有人持利刀來，彼作是說：
『我於此那難陀內一切眾生，於一日中斫剉斬截、
剝裂削割，作一肉聚，作一肉積𧂐。』
居士！於意云何？彼人寧能於此那難陀內一切眾生，
於一日中斫剉斬截、剝裂削割，作一肉聚，作一肉積𧂐耶？」
^cb629c17優婆離居士答曰：「不也。
所以者何？此那難陀內極大富樂，多有人民。
是故彼人於此那難陀內一切眾生，必不能得於一日中斫剉斬截、
剝裂削割，作一肉聚，作一肉積𧂐。
瞿曇！彼人唐大煩勞。」
^cb629c21「居士！於意云何？若有沙門、梵志來，有大如意足，
有大威德，有大福祐，有大威神，心得自在，
彼作是說：『我以發一瞋念，令此一切那難陀內燒使成灰。』
居士！於意云何？彼沙門、梵志寧能令此一切那難陀內燒成灰耶？」
^cb629c26優婆離居士答曰：「瞿曇！
何但一那難陀？何但二、三、四？
瞿曇！彼沙門、梵志有大如意足，有大威德，
有大福祐，有大威神，心得自在，若發一瞋念，
能令一切國一切人民燒使成灰，況一那難陀耶？」
^cb630a1世尊告曰：「居士！汝當思量而後答也。
汝之所說，前與後違，後與前違，則不相應。
汝在此眾自說：『瞿曇！
我住真諦，以真諦答。
沙門瞿曇！但當與我共論此事。』」
^cb630a5世尊問曰：「居士！汝頗曾聞大澤無事、麒麟無事、
麋鹿無事、靜寂無事、空野無事、無事即無事耶？」
^cb630a7優婆離居士答曰：「瞿曇！
我聞有也。」
^cb630a8「居士！於意云何？彼為誰大澤無事、麒麟無事、
麋鹿無事、靜寂無事、空野無事、無事即無事耶？」
^cb630a10優婆離居士默然不答。
世尊告曰：「居士！速答。
居士！速答。今非默然時。
居士在此眾自說：『瞿曇！
我住真諦，以真諦答。
沙門瞿曇！但當與我共論此事。』」
^cb630a14於是，優婆離居士須臾默然已，語曰：「瞿曇！
我不默然，我但思惟於此義耳。
瞿曇！彼愚癡尼揵不善曉了，不能解知，
不識良田，而不自審，長夜欺我，為彼所誤，
謂向沙門瞿曇施設身罰最重，令不行惡業，
不作惡業，口罰、意罰而不如也。
如我從沙門瞿曇所說知義，仙人發一瞋念，
能令大澤無事、麒麟無事、麋鹿無事、寂靜無事、
空野無事、無事即無事。
世尊！我已知。善逝！
我已解。我今自歸於佛、法及比丘眾，唯願世尊受我為優婆塞，
從今日始，終身自歸，乃至命盡。」
^cb630a24世尊告曰：「居士！汝默然行，勿得宣言，如是勝人默然為善。」
^cb630a26優婆離居士白曰：「世尊！
我以是故，復於世尊重加歡喜。
所以者何？謂世尊作如是說：『居士！
汝默然行，勿得宣言，如是勝人默然為善。』
世尊！若我更為餘沙門、梵志作弟子者，
彼等便當持幢、幡、蓋，遍行宣令於那難陀，
作如是說：『優婆離居士為我作弟子，優婆離居士為我作弟子。
然世尊作是說：居士！
汝默然行，勿得宣言，如是勝人默然為善。』」
^cb630b5優婆離居士白曰：「世尊！
從今日始，不聽諸尼揵入我家門，唯聽世尊四眾弟子，
比丘、比丘尼、優婆塞、優婆私入。」
^cb630b8世尊告曰：「居士！彼尼揵等，汝家長夜所共尊敬，
若其來者，汝當隨力供養於彼。」
^cb630b9優婆離白曰：「世尊！
我以是故，復於世尊倍加歡喜。
所以者何？謂世尊作如是說：『居士！
彼尼揵等，汝家長夜所共尊敬，若其來者，汝當隨力供養於彼。』
世尊！我本聞世尊作如是說：『當施與我，莫施與他。
當施與我弟子，莫施與他弟子。
若施與我者，當得大福，若施與他，不得大福。
施與我弟子，當得大福，施與他弟子，不得大福。』」
^cb630b17世尊告曰：「居士！我不如是說：『當施與我，莫施與他。
施與我弟子，莫施與他弟子。
若施與我者，當得大福，若施與他，不得大福。
施與我弟子，當得大福，若施與他弟子，不得大福。』
居士！我說如是，施與一切，隨心歡喜，但施與不精進者，
不得大福，施與精進者，當得大福。」
^cb630b24優婆離居士白曰：「世尊！
願無為也。我自知施與尼揵、不施與尼揵。
世尊！我今再自歸佛、法及比丘眾，唯願世尊受我為優婆塞，
從今日始，終身自歸，乃至命盡。」
於是，世尊為優婆離居士說法，勸發渴仰，
成就歡喜，無量方便為彼說法，勸發渴仰。
成就歡喜已，如諸佛法，先說端正法，聞者歡悅，
謂說施、說戒、說生天法，毀呰欲為災患，
生死為穢，稱歎無欲為妙，道品白淨。
世尊為彼說如是法已，佛知彼有歡喜心、
具足心、柔軟心、堪耐心、昇上心、一向心、
無疑心、無蓋心，有能有力，堪受正法，謂如諸佛所說正要。
世尊便為彼說苦、習、滅、道。
優婆離居士即於坐中見四聖諦，苦、習、
滅、道，猶如白素，易染為色。
如是優婆離居士即於坐中見四聖諦，
苦、習、滅、道。
^cb630c10於是，優婆離居士見法得法，覺白淨法，
斷疑度惑，更無餘尊，不復從他，無有猶豫，
已住果證，於世尊法得無所畏。
即從坐起，為佛作禮：「世尊！
我今三自歸佛、法及比丘眾，唯願世尊受我為優婆塞，
從今日始，終身自歸，乃至命盡。」
^cb630c16於是，優婆離居士聞佛所說，善受善持，
稽首佛足，繞三匝而歸，勅守門者：「汝等當知，
我今則為世尊弟子，從今日始，諸尼揵來，
莫聽入門，唯聽世尊四眾弟子，比丘、比丘尼、
優婆塞、優婆私入。
若尼揵來者，當語彼言：『尊者！
優婆離居士今受佛化，化作弟子，則不聽諸尼揵入門，
唯聽世尊四眾弟子，比丘、比丘尼、優婆塞、優婆私入。
若須食者，便可住此，當出食與。』」
^cb630c24於是，長苦行尼揵聞優婆離居士受沙門瞿曇化，
化作弟子，則不聽諸尼揵入門，唯聽沙門瞿曇弟子，
比丘、比丘尼、優婆塞、優婆私入。
長苦行尼揵聞已，往詣尼揵親子所，白曰：「尊！
此是我本所說。」
^cb630c28尼揵親子問曰：「苦行！
何者是汝本所說耶？」
^cb630c29長苦行尼揵答曰：「尊！
我本所說，不欲令優婆離居士往詣沙門瞿曇所。
所以者何？沙門瞿曇知幻化呪，能呪化作弟子，
比丘、比丘尼、優婆塞、優婆私，恐優婆離居士受沙門瞿曇化，
化作弟子。尊！優婆離居士今已受沙門瞿曇化。
化作弟子已，不聽諸尼揵入門，唯聽沙門瞿曇弟子，
比丘、比丘尼、優婆塞、優婆私入。」
^cb631a8尼揵親子語曰：「苦行！
若優婆離居士受沙門瞿曇化作弟子者，終無是處。
若沙門瞿曇受優婆離居士化作弟子者，必有是處。」
^cb631a11長苦行尼揵復白曰：「尊！
若不信我所說者，尊自可往，亦可遣使。」
^cb631a12於是，尼揵親子告曰：「苦行！
汝可自往，詣彼看之，為優婆離居士受沙門瞿曇化作弟子耶？
為沙門瞿曇受優婆離居士化作弟子耶？」
^cb631a15長苦行尼揵受尼揵親子教已，往詣優婆離居士家。
守門人遙見長苦行尼揵來，而作是說：「尊者！
優婆離居士今受佛化，化作弟子，則不聽諸尼揵入門，
唯聽世尊四眾弟子，比丘、比丘尼、優婆塞、優婆私入。
若欲得食者，便可住此，當出食與。」
^cb631a21長苦行尼揵語曰：「守門人！
我不用食。」
^cb631a22長苦行尼揵知此事已，奮頭而去，往詣尼揵親子所，
白曰：「尊！此是如我本所說。」
^cb631a24尼揵親子問曰：「苦行！
何者是汝本所說耶？」
^cb631a25長苦行尼揵答曰：「尊！
我本所說，不欲令優婆離居士往詣沙門瞿曇所。
所以者何？沙門瞿曇知幻化呪，能呪化作弟子，
比丘、比丘尼、優婆塞、優婆私，恐優婆離居士受沙門瞿曇化，
化作弟子。尊！優婆離居士今已受沙門瞿曇化，
化作弟子已，不聽諸尼揵入門，唯聽沙門瞿曇弟子，
比丘、比丘尼、優婆塞、優婆私入。」
^cb631b3尼揵親子告曰：「苦行！
若優婆離居士受沙門瞿曇化作弟子者，終無是處。
若沙門瞿曇受優婆離居士化作弟子者，必有是處。」
^cb631b6長苦行尼揵白曰：「尊！
若不信我所說者，願尊自往。」
^cb631b7於是，尼揵親子與大尼揵眾五百人俱，往詣優婆離居士家。
守門人遙見尼揵親子與大尼揵眾五百人俱來，
而作是說：「尊者！優婆離居士今受佛化，
化作弟子，則不聽諸尼揵入門，唯聽世尊四眾弟子，
比丘、比丘尼、優婆塞、優婆私入。
若欲得食者，便可住此，當出食與。」
^cb631b13尼揵親子語曰：「守門人！
我不用食，但欲得見優婆離居士。」
^cb631b15守門人語曰：「願尊住此，我今入白尊者優婆離居士。」
^cb631b16彼守門人即入白曰：「居士！
當知尼揵親子與大尼揵眾五百人俱住在門外，
作如是語：『我欲得見優婆離居士。』」
^cb631b18優婆離居士告守門人：「汝至中門，敷設床座，訖還白我。」
^cb631b20守門人受教，往至中門，敷設床座訖，還白曰：「居士！
當知敷床已訖，唯願居士自當知時。」
^cb631b22優婆離居士將守門人往至中門，若有床座，
極高廣大，極淨好敷，謂優婆離居士本抱尼揵親子所令坐者。
優婆離居士自處其上，結加趺坐，告守門人：
「汝出往至尼揵親子所，作如是語：『尊人！
優婆離居士言：「尊人欲入者，自可隨意。」』」
^cb631b27彼守門人受教即出，至尼揵親子所，作如是語：「尊人！
優婆離居士言：『尊人欲入者，自可隨意。』」
於是，尼揵親子與大尼揵眾五百人俱入至中門。
^cb631c2優婆離居士遙見尼揵親子與大尼揵眾五百人俱入，
而作是語：「尊人！有座，欲坐隨意。」
^cb631c4尼揵親子語曰：「居士！
汝應爾耶？自上高座，結加趺坐，與人共語，如出家者學道無異。」
^cb631c6優婆離居士語曰：「尊人！
我自有物，欲與便與，不與便不與，此座我有，
是故我言：『有座，欲坐隨意。』」
^cb631c8尼揵親子敷座而坐，語曰：「居士！
何以故爾？欲降伏沙門瞿曇而反自降伏來。
猶如有人求眼入林，而失眼還。
如是，居士欲往降伏沙門瞿曇，反為沙門瞿曇所降伏來。
猶如有人以渴入池，而反渴還。
居士亦然，欲往降伏沙門瞿曇，而反自降伏還。
居士！何以故爾？」
^cb631c14優婆離居士語曰：「尊人！
聽我說喻，慧者聞喻則解其義。
尊人！譬一梵志，有年少婦，彼婦懷妊，語其夫曰：
『我今懷妊，君去至市，可為兒買好戲具來。』
時，彼梵志語其婦曰：『但令卿得安隱產已，何憂無耶？
若生男者，當為卿買男戲具來，若生女者，亦當為買女戲具來。』
婦至再三語其夫曰：『我今懷妊，君去至市，速為兒買好戲具來。』
梵志亦至再三語其婦曰：『但令卿得安隱產已，何憂無耶？
若生男者，當為卿買男戲具來，若生女者，亦當為買女戲具來。』
^cb631c25「彼梵志者極憐念婦，即便問曰：『卿欲為兒買何戲具？』
婦報之曰：『君去為兒買獼猴子好戲具來。』
梵志聞已，往至市中買獼猴子戲具。
持還語其婦曰：『我已為兒買獼猴子戲具來還。』
其婦見已，嫌色不好，即語夫曰：『君可持此獼猴戲具往至染家，
染作黃色，令極可愛，擣使光生。』
梵志聞已，即時持此獼猴戲具，往至染家而語之曰：
『為我染此獼猴戲具，作好黃色，令極可愛，擣使光生。』
爾時，染家便語梵志：『獼猴戲具染作黃色，
令極可愛，此可爾也，然不可擣使光澤生。』
於是，染家說此頌曰：
^gatha「『獼猴忍受色，不能堪忍擣，
^gatha若擣則命終，終不可椎打，
^gatha此是臭穢囊，獼猴滿不淨。』
^cb632a12「尊人！當知尼揵所說亦復如是，不能堪忍受他難問，
亦不可得思惟觀察，唯但染愚，不染慧也。
尊人！復聽，猶如清淨波羅㮈衣，主持往至於彼染家，
而語之曰：『為染此衣，作極好色，令可愛也。
亦為極擣，使光澤生。』
彼時染家語衣主曰：『此衣可染，作極好色，令可愛也。
亦可極擣，使光澤生。』
於是，染家說此頌曰：
^gatha「『如波羅㮈衣，白淨忍受色，
^gatha擣已則柔軟，光色增益好。』
^cb632a22「尊人！當知諸如來、無所著、等正覺所說亦復如是，
極能堪忍受他難問，亦快可得思惟觀察。
唯但染慧，不染愚也。」
^cb632a24尼揵親子語曰：「居士為沙門瞿曇幻呪所化。」
^cb632a25優婆離居士語曰：「尊人！
善幻化呪，極善幻化呪。
尊人！彼幻化呪令我父母長夜得利饒益，
安隱快樂，及其妻子、奴婢、作使、那難陀國王，
及一切世間，天及魔梵、沙門、梵志，從人至天，
令彼長夜得利饒益，安隱快樂。」
^cb632b1尼揵親子語曰：「居士！
舉那難陀知優婆離居士是尼揵弟子，今者竟為誰弟子耶？」
^cb632b3於是，優婆離居士即從座起，右膝著地，
若方有佛，叉手向彼，語曰：「尊人！
聽我所說也。
^gatha「雄猛離愚癡，斷穢整降伏，
^gatha無敵微妙思，學戒禪智慧，
^gatha安隱無有垢，佛弟子婆離。
^gatha大聖修習已，得德說自在，
^gatha善念妙正觀，不高亦不下，
^gatha不動常自在，佛弟子婆離。
^gatha無曲常知足，捨離慳得滿，
^gatha作沙門成覺，後身尊大士，
^gatha無比無有塵，佛弟子婆離。
^gatha無疾不可量，甚深得牟尼，
^gatha常安隱勇猛，住法微妙思，
^gatha調御常不戲，佛弟子婆離。
^gatha大龍樂住高，結盡得解脫，
^gatha應辯才清淨，慧生離憂慼，
^gatha不還有釋迦，佛弟子婆離。
^gatha正去禪思惟，無有嬈清淨，
^gatha常笑無有恚，樂離得第一，
^gatha無畏常專精，佛弟子婆離。
^gatha七仙無與等，三達逮得梵，
^gatha淨浴如明燈，得息止怨結，
^gatha勇猛極清淨，佛弟子婆離。
^gatha得息慧如地，大慧除世貪，
^gatha可祠無上眼，上士無與等，
^gatha御者無有恚，佛弟子婆離。
^gatha斷望無上善，善調無比御，
^gatha無上常歡喜，無疑有光明，
^gatha斷慢無上覺，佛弟子婆離。
^gatha斷愛無比覺，無烟無有㷿，
^gatha如去為善逝，無比無與等，
^gatha名稱已逮正，佛弟子婆離。
^gatha此是百難佛，本未曾思惟，
^gatha優婆離所說，諸天來至彼，
^gatha善助加諸辯，如法如其人，
^gatha尼揵親子問，佛十力弟子。」
^cb632c11尼揵親子問曰：「居士！
汝以何意稱歎沙門瞿曇耶？」
^cb632c12優婆離居士報曰：「尊人！
聽我說喻，慧者聞喻則解其義。
猶善鬘師、鬘師弟子，採種種華，以長綖結作種種鬘。
如是，尊人！如來、無所著、等正覺有無量稱歎，
我之所尊，以故稱歎。」
^cb632c16說此法時，優婆離居士遠塵離垢，諸法法眼生；
尼揵親子即吐熱血，至波惒國，以此惡患，尋便命終。
^cb632c18佛說如是。優婆離居士聞佛所說，歡喜奉行。
中阿含經卷第三十二

^pb1^folio#agmm33中阿含經卷第三十三
^lb^au〔東晉罽賓三藏瞿曇僧伽提婆譯〕
^lb^ck134【釋問經】大品釋問經第十八〔第三念誦〕
^cb632c28我聞如是：
一時，佛遊摩竭陀國，在王舍城東，㮈林村北，鞞陀提山因陀羅石室。
^cb632c29爾時，天王釋聞佛遊摩竭陀國，在王舍城東，
㮈林村北，鞞陀提山因陀羅石室。
時，天王釋告五結樂子：「我聞世尊遊摩竭陀國，
在王舍城東，㮈林村北，鞞陀提山因陀羅石室。
五結！汝來共往見佛。」
^cb633a5五結樂子白曰：「唯然。」
於是，五結樂子挾琉璃琴從天王釋行，
三十三天聞天王釋其意至重，欲往見佛，三十三天亦復侍從天王釋行。
於是，天王釋及三十三天、五結樂子猶如力士屈伸臂頃，
於三十三天忽沒不現已，住摩竭陀國王舍城東，
㮈林村北，鞞陀提山，去石室不遠。
^cb633a11爾時，鞞陀提山光耀極照，明如火㷿，彼山左右居民見之，
便作是念：「鞞陀提山火燒普然。」
^cb633a13時，天王釋住一處已，告曰：「五結！
世尊如是住無事處山林樹下，樂居高巖，
寂無音聲，遠離，無惡，無有人民，隨順燕坐。
有大威德，諸天共俱，樂彼遠離，燕坐安隱，快樂遊行。
我等未通，不應便前。
五結！汝往先通，我等然後當進。」
^cb633a19五結樂子白曰：「唯然。」
於是，五結樂子受天王釋教已，挾琉璃琴即先往至因陀羅石室，
便作是念：「知此處離佛不近不遠，令佛知我，聞我音聲。」
住彼處已，調琉璃琴，作欲相應偈、龍相應偈、
沙門相應偈、阿羅訶相應偈，而歌頌曰：
^gatha「賢禮汝父母，月及耽浮樓，
^gatha謂生汝殊妙，令我發歡心。
^gatha煩熱求涼風，渴欲飲冷水，
^gatha如是我愛汝，猶羅訶愛法。
^gatha如收水甚難，著欲亦復然，
^gatha無量生共會，如施與無著。
^gatha池水清且涼，底有金粟沙，
^gatha如龍象熱逼，入此池水浴。
^gatha猶如鈎牽象，我意為汝伏，
^gatha所行汝不覺，窈窕未得汝。
^gatha我意極著汝，煩冤燒我心，
^gatha是故我不樂，如人入虎口。
^gatha如釋子思禪，常樂在於一，
^gatha如牟尼得覺，得汝妙淨然。
^gatha如牟尼所樂，無上正盡覺，
^gatha如是我所樂，常求欲得汝。
^gatha如病欲得藥，如飢欲得食，
^gatha賢汝止我心，猶如水滅火。
^gatha若我所作福，供養諸無著，
^gatha彼是悉淨妙，我共汝受報。
^gatha願我共汝終，不離汝獨沽，
^gatha我寧共汝死，不用相離生。
^gatha釋為與我願，三十三天尊，
^gatha汝人無上尊，是我願最堅。
^gatha是故禮大雄，𥡳首人最上，
^gatha斷絕諸愛刺，我禮日之親。」
^cb633b22於是，世尊從三昧起，讚歎五結樂子曰：「善哉！
善哉！五結！汝歌音與琴聲相應，琴聲與歌音相應，
歌音不出琴聲外，琴聲不出歌音外。
五結！汝頗憶昔時歌頌此欲相應偈、龍相應偈、
沙門相應偈、阿羅訶相應偈耶？」
^cb633b27五結樂子白曰：「世尊！
唯大仙人自當知之。
大仙人！昔時世尊初得覺道，遊欝鞞羅尼連禪河岸，阿闍惒羅尼拘類樹下。
爾時，躭浮樓樂王女，名賢月色。
有天名結，摩兜麗御車子，求欲彼女。
大仙人！彼當求欲於彼女時，我亦復求欲得彼女。
然，大仙人！求彼女時竟不能得，我於爾時住彼女後，
便歌頌此欲相應偈、龍相應偈、沙門相應偈、阿羅訶相應偈。
大仙人！我歌頌此偈時，彼女迴顧，怡然含笑而語我曰：『五結！
我未曾見彼佛世尊，然我已從三十三天聞彼世尊、
如來、無所著、等正覺、明行成為、善逝、世間解、
無上士、道法御、天人師，號佛、眾祐。
五結！若汝能數稱歎世尊者，可與汝共事大仙人。』
我唯一共會，自後不復見。」
^cb633c12於是，天王釋而作是念：「五結樂子已令世尊從定覺起已，通我於善逝。」
彼時，天王釋告曰：「五結！
汝即往彼，為我稽首佛足，問訊世尊聖體康強，
安快無病，起居輕便，氣力如常耶？
作如是語：『大仙人！
天王釋稽首佛足，問訊世尊聖體康強，
安快無病，起居輕便，氣力如常耶？
大仙人！天王釋及三十三天欲見世尊！』」
^cb633c20五結樂子白曰：「唯然。」
於是，五結樂子捨琉璃琴，叉手向佛，白曰：「世尊！
唯大仙人！天王釋稽首佛足，問訊世尊聖體康強，
安快無病，起居輕便，氣力如常耶？
大仙人！天王釋及三十三天欲見世尊！」
^cb633c24爾時，世尊告曰：「五結！
今天王釋安隱快樂，及諸天、人、阿修羅、
揵沓惒、羅剎及餘種種身安隱快樂。
五結！天王釋欲見我者，隨其所欲。」
^cb633c27於是，五結樂子聞佛所說，善受善持，稽首佛足，
遶三匝而去，往詣天王釋所，白曰：「天王！
我已為白世尊，世尊今待天王，唯願天王自當知時。」
^cb634a2於是，天王釋及三十三天、五結樂子往詣佛所。
時，天王釋稽首佛足，再三自稱名姓言：「唯大仙人！
我是天王釋，我是天王釋。」
^cb634a4世尊告曰：「如是。如是。
拘翼！汝是天王釋。」
^cb634a5時，天王釋再三自稱名姓，稽首佛足，却住一面；
三十三天及五結樂子亦稽首佛足，却住一面。
時天王釋白曰：「唯大仙人！
我去世尊近遠坐耶？」
^cb634a9世尊告曰：「汝近我坐。
所以者何？汝有大天眷屬。」
於是，天王釋稽首佛足，却坐一面，三十三天及五結樂子亦稽首佛足，
却坐一面。爾時，因陀羅石室忽然廣大。
所以者何？佛之威神及諸天威德。
^cb634a13時，天王釋坐已，白曰：「唯大仙人！
我於長夜欲見世尊，欲請問法。
大仙人！往昔一時世尊遊舍衛國，住石巖中，大仙人！
我爾時自為及為三十三天，乘千象車，往至鞞沙門大王家。
爾時，鞞沙門大王家有妾，名槃闍那，爾時，
世尊入定寂然，彼妾叉手禮世尊足。
大仙人！我語彼曰：『妹！
我今非往見世尊時，世尊入定，若世尊從定寤者，
妹便為我稽首佛足，問訊世尊聖體康強，
安快無病，起居輕便，氣力如常耶？
作如是說：「唯大仙人！
天王釋稽首佛足，問訊世尊聖體康強，
安快無病，起居輕便，氣力如常耶？」』
大仙人！彼妹為我稽首佛足，問訊世尊，世尊為憶不耶？」
^cb634a26世尊告曰：「拘翼！彼妹為汝稽首我足，具宣汝意，
問訊於我，我亦憶，拘翼！
當汝去時，聞此音聲，便從定寤。」
^cb634a28「大仙人！昔時我聞，若如來、無所著、等正覺、
明行成為、善逝、世間解、無上士、道法御、
天人師，號佛、眾祐出於世時，增諸天眾，減阿修羅。
大仙人！我自眼見世尊弟子比丘從世尊修習梵行，
捨欲離欲，身壞命終，得至善處，生於天中。
大仙人！瞿毘釋女是世尊弟子，亦從世尊修習梵行，
憎惡是女身，愛樂男形，轉女人身，受男子形，
捨欲離欲，身壞命終，得生妙處三十三天，為我作子。
彼既生已，諸天悉知，瞿婆天子有大如意足，
有大威德，有大福祐，有大威神。
^cb634b10「大仙人！我復見有世尊弟子三比丘等，
亦從世尊修習梵行，不捨離欲，身壞命終，生餘下賤伎樂宮中。
彼既生已，日日來至三十三天供事諸天，奉侍瞿婆天子。
天子見彼已，而說頌曰：
^gatha「『與眼優婆私，我字名瞿毘，
^gatha奉敬佛及法，淨意供養眾。
^gatha我已蒙佛恩，釋子大祐德，
^gatha妙生三十三，彼知祐天子。
^gatha見彼本比丘，受生伎樂神，
^gatha叉手面前立，瞿婆為說偈。
^gatha是本瞿曇子，我本為人時，
^gatha來至到我家，飲食好供養。
^gatha此本與聖等，行無上梵行，
^gatha今為他所使，日來奉事天。
^gatha我本承事汝，聞聖善說法，
^gatha得信成就戒，妙生三十三。
^gatha汝本受奉事，行無上梵行，
^gatha今為他所使，日來奉事天。
^gatha汝以何為面，受持佛法已，
^gatha反背不向法，是眼覺善說。
^gatha我昔見汝等，今生下伎樂，
^gatha自行非法行，自生於非法。
^gatha我本在居家，觀我今勝德，
^gatha轉女成天子，自在五欲樂。』
^gatha「彼訶瞿曇等，厭已歎瞿曇：
^gatha「『我今當進行，天子真諦說。』
^gatha「二於彼懃行，憶瞿曇法律，
^gatha知欲有災患，即彼捨離欲。
^gatha彼為欲結縛，即得捨遠離，
^gatha如象斷羈靽，度三十三天。
^gatha因陀羅天梵，一切皆來集，
^gatha即彼坐上去，雄猛捨塵欲。
^gatha「帝釋見已厭，勝天天中天：
^gatha「『彼本生下賤，度三十三天。』
^gatha厭已妙息言。　瞿婆後說曰：
^gatha「『人中有佛勝，釋牟尼知欲。
^gatha彼子中失念，我訶更復得，
^gatha於三中之一，則生伎樂中。
^gatha二成等正道，在天定根樂，
^gatha汝說如是法，弟子無有惑。
^gatha度漏斷邪疑，禮佛勝伏根，
^gatha若彼覺諸法，二得昇進處。
^gatha彼得昇進已，生於梵天中，
^gatha我等知彼法，大仙來至此。』」
^cb634c26爾時，世尊便作是念：「此鬼長夜無有諛諂，
亦無欺誑，無幻質直。
若有問者，盡欲知故，不欲觸嬈彼之所問亦復如是，我寧可說甚深阿毘曇。」
世尊知已，為天王釋說此頌曰：
^gatha「於現法樂故，亦為後世樂，
^gatha拘翼自恣問，隨意之所樂，
^gatha彼彼之所問，盡當為決斷。
^gatha世尊已見聽，日天求見義，
^gatha在摩竭陀國，賢婆娑婆問。」
^cb635a7於是，天王釋白曰：「世尊！
天、人、阿修羅、揵沓惒、羅剎及餘種種身，各各有幾結耶？」
^cb635a8世尊聞已，答曰：「拘翼！
天、人、阿修羅、揵沓惒、羅剎及餘種種身，
各各有二結，慳及嫉也。
彼各各作是念：『令我無杖、無結、無怨、無恚、
無諍、無鬪、無苦，安樂遊行。』
彼雖作是念，然故有杖、有結、有怨、有恚、
有諍、有鬪、有苦，無安樂遊行。」
^cb635a13時，天王釋聞已，白曰：「唯然，世尊！
唯然，善逝！唯然。大仙人！
天、人、阿修羅、揵沓惒、羅剎及餘種種身，各各有二結。
彼作是念：『令我無杖、無結、無怨、無恚、無諍、
無鬪、無苦，安樂遊行。』
彼雖作是念，然故有杖有結、有怨、有恚、
有諍、有鬪、有苦，無安樂遊行。
唯然，世尊！唯然，善逝！
唯然，大仙人！如佛所說法，我悉知之，我斷疑度惑，
無有猶豫，聞佛所說故。」
^cb635a21時，天王釋聞佛所說，歡喜奉行。
^cb635a22復問曰：「大仙人！慳、嫉者，何因何緣，為從何生，由何而有？
復何因由無慳、嫉耶？」
^cb635a24世尊聞已，答曰：「拘翼！
慳、嫉者，因愛、不愛，緣愛、不愛，從愛、不愛生，
由愛、不愛有。若無愛、不愛者，則無慳、嫉也。」
^cb635a26時，天王釋聞已，白曰：「唯然，世尊！
唯然，善逝！唯然，大仙人！
慳、嫉者，因愛、不愛，緣愛、不愛，從愛、不愛生，
由愛、不愛有。若無愛、不愛者，則無慳、嫉也。
唯然，世尊！唯然，善逝！
唯然，大仙人！如佛所說法，我悉知之，我斷疑度惑，
無有猶豫，聞佛所說故。」
^cb635b3時，天王釋聞佛所說，歡喜奉行。
復問曰：「大仙人！愛、不愛者，何因何緣，為從何生，由何而有？
復何因由無愛、不愛耶？」
^cb635b5世尊聞已，答曰：「拘翼！
愛、不愛者，因欲緣欲，從欲而生，由欲故有。
若無欲者，則無愛、不愛。」
^cb635b7時，天王釋聞已，白曰：「唯然，世尊！
唯然，善逝！唯然，大仙人！
愛、不愛者，因欲緣欲，從欲而生，由欲故有，
若無欲者，則無愛、不愛。
唯然，世尊！唯然，善逝！
唯然，大仙人！如佛所說法，我悉知之，我斷疑度惑，
無有猶豫，聞佛所說故。」
^cb635b13時，天王釋聞佛所說，歡喜奉行。
復問曰：「大仙人！欲者，何因何緣，為從何生，由何而有？
復何因由無有欲耶？」
^cb635b15世尊聞已，答曰：「拘翼！
欲者，因念緣念，從念而生，由念故有。
若無念者，則無有欲。」
^cb635b17時，天王釋聞已，白曰：「唯然，世尊！
唯然，善逝！唯然，大仙人！
欲者，因念緣念，從念而生，由念故有，若無念者，則無有欲。
唯然，世尊！唯然，善逝！
唯然，大仙人！如佛所說法，我悉知之，我斷疑度惑，
無有猶豫，聞佛所說故。」
^cb635b22時，天王釋聞佛所說，歡喜奉行。
^cb635b23復問曰：「大仙人！念者，何因何緣，為從何生，由何而有？
復何因由無有念耶？」
^cb635b24世尊聞已，答曰：「拘翼！
念者，因思緣思，從思而生，由思故有，若無思者，
則無有念，由念故有欲，由欲故有愛、不愛，
由愛、不愛故有慳、嫉，由慳、嫉故有刀杖、
鬪諍、憎嫉、諛諂、欺誑、妄言、兩舌，心中生無量惡不善之法，如是此純大苦陰生。
若無思者，則無有念，若無念者，則無有欲，
若無欲者，則無愛、不愛，若無愛、不愛者，
則無慳、嫉，若無慳、嫉者，則無刀杖、鬪諍、
憎嫉、諛諂、欺誑、妄言、兩舌，心中不生無量惡不善之法，如是此純大苦陰滅。」
^cb635c5時，天王釋聞已，白曰：「唯然。
世尊！唯然，善逝！唯然，大仙人！
念者，因思緣思，從思而生，由思故有，若無思者，
則無有念，由念故有欲，由欲故有愛、不愛，
由愛、不愛故有慳、嫉，由慳、嫉故有刀杖、
鬪諍、憎嫉、諛諂、欺誑、妄言、兩舌，心中生無量惡不善之法，如是此純大苦陰生。
若無思者，則無有念，若無念者，則無有欲，
若無欲者，則無愛、不愛，若無愛、不愛者，
則無慳、嫉，若無慳、嫉者，則無刀杖、鬪諍、
憎嫉、諛諂、欺誑、妄言、兩舌，心中不生無量惡不善之法，如是此純大苦陰滅。
唯然，世尊！唯然，善逝！
唯然，大仙人！如佛所說法，我悉知之，我斷疑度惑，
無有猶豫，聞佛所說故。」
^cb635c18時，天王釋聞佛所說，歡喜奉行。
^cb635c19復問曰：「大仙人！何者滅戲道跡？
比丘何行趣向滅戲道跡耶？」
^cb635c20世尊聞已，答曰：「拘翼！
滅戲道跡者，謂八支聖道，正見乃至正定為八，
拘翼，是謂滅戲道跡。
比丘者，行此趣向滅戲道跡。」
^cb635c23時，天王釋聞已，白曰：「唯然，世尊！
唯然，善逝！唯然，大仙人！
滅戲道跡者，謂八支聖道，正見乃至正定為八。
大仙人！是為滅戲道跡。
比丘者，行此趣向滅戲道跡。
唯然。世尊！唯然，善逝！
唯然，大仙人！如佛所說法，我悉知之，我斷疑度惑，
無有猶豫，聞佛所說故。」
^cb635c29時，天王釋聞佛所說，歡喜奉行。
^cb636a1復問曰：「大仙人！比丘者，趣向滅戲道跡，
斷幾法，行幾法耶？」
^cb636a2世尊聞已，答曰：「拘翼！
比丘者，趣向滅戲道跡，斷三法，修行三法。
云何為三？一曰念，二曰言，三曰求。
拘翼！念者，我說有二種，可行、不可行。
若念不可行者，我即斷彼，若念可行者，
我為彼知時，有念有智，為成就彼念故；言亦如是。
拘翼！求者，我說亦有二種，可行、不可行。
若求不可行者，我即斷彼，若求可行者，
我為彼知時，有念有智，成就彼求故。」
^cb636a10時，天王釋聞已，白曰：「唯然，世尊！
唯然，善逝！唯然，大仙人！
比丘者，趣向滅戲道跡，斷三法，修行三法。
云何為三？一曰念，二曰言，三曰求。
大仙人說念有二種，可行，不可行。
若念增長惡不善法，減損善法者，大仙人便斷彼，
若念減損惡不善法，增長善法者。
大仙人為彼知時，有念有智，成就彼念故；言亦如是。
大仙人說求亦有二種，可行、不可行。
若求增長惡不善法，減損善法者，大仙人便斷彼。
若求減損惡不善法，增長善法者，大仙人為彼知時，
有念有智，成就彼求故。
唯然，世尊！唯然，善逝！
唯然，大仙人！如佛所說法，我悉知之，我斷疑度惑，
無有猶豫，聞佛所說故。」
^cb636a23時，天王釋聞佛所說，歡喜奉行。
^cb636a24復問曰：「大仙人！比丘者，趣向滅戲道跡有幾法，護從解脫行幾法耶？」
^cb636a26世尊聞已，答曰：「拘翼！
比丘者，趣向滅戲道跡有六法，護從解脫行六法也。
云何為六？眼視色，耳聞聲，鼻嗅香，舌甞味，
身覺觸，意知法。拘翼！
眼視色者，我說有二種，可行、不可行。
若眼視色不可行者，我即斷彼，若眼視色可行者，
我為彼知時，有念有智，成就彼故。
如是耳聞聲、鼻嗅香、舌甞味、身覺觸、意知法者，
我說亦有二種，可行、不可行。
若意知法不可行者，我即斷彼，若意知法可行者，
我為彼知時，有念有智，成就彼故。」
^cb636b7時，天王釋聞已，白曰：「唯然，世尊！
唯然，善逝！唯然，大仙人！
比丘者，趣向滅戲道跡者有六法，護從解脫行六法。
云何為六？眼視色，耳聞聲，鼻嗅香，舌甞味，
身覺觸，意知法。大仙人說眼視色者，有二種，
可行、不可行。若眼視色增長惡不善法，
減損善法者，大仙人即斷彼。
若眼視色減損惡不善法，增長善法者，
大仙人為彼知時，有念有智，成就彼故。
如是耳聞聲、鼻嗅香、舌甞味、身覺觸，大仙人說意知法者，
亦有二種，可行、不可行。
若意知法增長惡不善法，減損善法者，
大仙人即斷彼，若意知法減損惡不善法，增長善法者。
大仙人為彼知時，有念有智，成就彼故。
唯然，世尊！唯然，善逝！
唯然，大仙人！如佛所說法，我悉知之，我斷疑度惑，
無有猶豫，聞佛所說故。」
^cb636b22時，天王釋聞佛所說，歡喜奉行。
^cb636b23復問曰：「大仙人！比丘者，趣向滅戲道跡，
命存一時頃，復斷幾法，行幾法耶？」
^cb636b25世尊聞已，答曰：「拘翼！
比丘者，趣向滅戲道跡，命存一時頃，復斷三法，行三法。
云何為三？一曰喜，二曰憂，三曰捨。
拘翼！喜者，我說有二種，可行、不可行。
若喜不可行者，我即斷彼，若喜可行者，
我為彼知時，有念有智，成就彼故；憂亦如是。
拘翼！捨者，我說亦有二種，可行、不可行。
若捨不可行者，我即斷彼，若捨可行者，
我為彼知時，有念有智，成就彼故。」
^cb636c4時，天王釋聞已，白曰：「唯然，世尊！
唯然，善逝！唯然，大仙人！
比丘者，趣向滅戲道跡，命存一時頃，斷三法，行三法。
云何為三？一曰喜，二曰憂，三曰捨。
大仙人說喜者，有二種，可行、不可行。
若喜增長惡不善法，減損善法者，大仙人即斷彼，
若喜減損惡不善法，增長善法者，大仙人為彼知時，
有念有智，成就彼故；憂亦如是。
大仙人說捨者，亦有二種，可行、不可行。
若捨增長惡不善法，減損善法者，大仙人即斷彼。
若捨減損惡不善法，增長善法者，大仙人為彼知時，
有念有智，成就彼故。
唯然，世尊！唯然，善逝！
唯然，大仙人！如佛所說法，我悉知之，我斷疑度惑，
無有猶豫，聞佛所說故。」
^cb636c17時，天王釋聞佛所說，歡喜奉行。
^cb636c18復問曰：「大仙人！一切沙門、梵志同一說、
一欲、一愛、一樂、一意耶？」
^cb636c19世尊聞已，答曰：「拘翼！
一切沙門、梵志不同一說、一欲、一愛、一樂、一意也。」
^cb636c21時，天王釋復問曰：「大仙人！
一切沙門、梵志以何等故，不同一說、一欲、
一愛、一樂、一意耶？」
^cb636c23世尊聞已，答曰：「拘翼！
此世有若干種界，有無量界，彼隨所知界，
即彼界隨其力，隨其方便，一向說此為真諦，餘者虛妄。
拘翼！是故一切沙門、梵志不同一說、一欲、
一愛、一樂、一意耳。」
^cb636c27時，天王釋聞已，白曰：「唯然，世尊！
唯然，善逝！唯然，大仙人！
此世有若干種界，有無量界，彼隨所知界，
即彼界隨其力，隨其方便，一向說此為真諦，餘者虛妄。
大仙人！以是故，一切沙門、梵志不同一說、
一欲、一愛、一樂、一意耳。
唯然，世尊！唯然，善逝！
唯然，大仙人！如佛所說法，我悉知之，我斷疑度惑，
無有猶豫，聞佛所說故。」
^cb637a6時，天王釋聞佛所說，歡喜奉行。
復問曰：「大仙人！一切沙門、梵志得至究竟，
究竟白淨、究竟梵行、究竟梵行訖耶？」
^cb637a8世尊聞已，答曰：「拘翼！
不必一切沙門、梵志得至究竟，究竟白淨、
究竟梵行、究竟梵行訖。」
^cb637a10時，天王釋復問曰：「大仙人！
以何等故？不必一切沙門、梵志得至究竟，
究竟白淨、究竟梵行、究竟梵行訖耶？」
^cb637a13世尊聞已，答曰：「拘翼！
若有沙門、梵志於無上愛盡，不正善心解脫者，
彼不至究竟，不究竟白淨，不究竟梵行，不究竟梵行訖。
拘翼！若有沙門、梵志於無上愛盡，正善心解脫者，
彼至究竟、究竟白淨、究竟梵行、究竟梵行訖。」
^cb637a18時，天王釋聞已，白曰：「唯然，世尊！
唯然，善逝！唯然，大仙人！
若有沙門、梵志於無上愛盡，不正善心解脫者，
彼不至究竟，不究竟白淨，不究竟梵行，不究竟梵行訖。
大仙人！若有沙門、梵志，於無上愛盡，正善心解脫者，
彼至究竟，究竟白淨、究竟梵行、究竟梵行訖。
唯然，世尊！唯然，善逝！
唯然，大仙人！如佛所說法，我悉知之，我斷疑度惑，
無有猶豫，聞佛所說故。」
^cb637a26時，天王釋聞佛所說，善受善持，白曰：「大仙人！
我於長夜有疑惑刺，世尊今日而拔出之。
所以者何？謂如來、無所著、等正覺故。」
^cb637a29世尊問曰：「拘翼！汝頗憶昔時曾問餘沙門、梵志如此事耶？」
^cb637b2時，天王釋答曰：「世尊！
唯大仙人自當知之。
大仙人！三十三天集在法堂，各懷愁慼，
數數歎說，我等若值如來、無所著、等正覺者，必當往見。
大仙人！然我等不得值如來、無所著、等正覺已，便行具足五欲功德。
大仙人！我等放逸，行放逸已，大威德天子於極妙處，
即便命終，大仙人！
我見大威德天子於極妙處，即命終時，
便生極厭，身毛皆竪，莫令我於此處速命終。
^cb637b10「大仙人！我因此厭、因此憂慼故，若見餘沙門、
梵志在無事處山林樹下，樂居高巖，寂無音聲，
遠離，無惡，無有人民，隨順燕坐，彼樂遠離，
燕坐安隱，快樂遊行。
我見彼已，便謂是如來、無所著、等正覺，即往奉見。
彼不識我，而問我言：『汝為是誰？』
我時答彼：『大仙人！
我是天王釋。大仙人！
我是天王釋。』彼復問我：『我曾見釋，亦見釋種姓，以何等故名為釋？
以何等故為釋種姓？』
我便答彼：『大仙人！
若有來問我事者，我便隨所能、隨其力而答彼。
是故我名為釋。』彼作是說：『我等若隨其事以問釋者，
釋亦隨其事答我，彼問我事，我不問彼，
彼歸命我，我不歸命彼。』
大仙人！從彼沙門、梵志竟不得威儀法教，況復得如是問耶？」
^cb637b24時，天王釋而說頌曰：
^gatha「釋往釋往已，釋今作是說，
^gatha遠離意所念，除疑諸猶豫。
^gatha久遠行於世，推求索如來，
^gatha見沙門梵志，在遠離燕坐。
^gatha謂是正盡覺，往奉敬禮事，
^gatha云何得昇進？　如是我問彼。
^gatha問已不能知，聖道及道跡。
^gatha世尊今為我，若意有所疑，
^gatha所念及所思，其意之所行，
^gatha知心隱及現，明者為我說。
^gatha尊佛尊為師，尊無著牟尼，
^gatha尊斷諸結使，自度度眾生。
^gatha覺者第一覺，御者最上御，
^gatha息者尊妙息，大仙自度度。
^gatha故我禮天尊，稽首人最上，
^gatha斷絕諸愛刺，我禮日之親。」
^cb637c13於是，世尊問曰：「拘翼！
汝頗憶昔時，得如是離，得如是歡喜，謂於我得法喜耶？」
^cb637c14時，天王釋答曰：「世尊！
唯大仙人自當知之。
大仙人！昔一時天及阿修羅而共鬪戰。
大仙人！天及阿修羅共鬪戰時，我作是念：
『令天得勝，破阿修羅，諸天食及阿修羅食，盡令三十三天食。』
大仙人！天及阿修羅共鬪戰時，天便得勝，
破阿修羅，諸天食及阿修羅食，盡令三十三天食。
大仙人！爾時有離有喜，雜刀杖、結怨、鬪諍、
憎嫉，不得神通，不得覺道，不得涅槃。
大仙人！今日得離得喜，不雜刀杖、結怨、
鬪諍、憎嫉，得通得覺，亦得涅槃。」
^cb637c24世尊問曰：「拘翼！汝何因得離得喜？
謂於我得法喜耶？」
^cb637c26時，天王釋答曰：「大仙人！
我作是念：『我於此命終，生於人間，彼若有族，
極大富樂，資財無量，畜牧、產業不可稱計，
封戶、食邑種種具足，謂剎利長者族、梵志長者族、
居士長者族及餘族，極大富樂，資財無量，
畜牧、產業不可稱計，封戶、食邑種種具足。
生如是族已，成就諸根，如來所說法、律有得信者。
得信已，剃除鬚髮，著袈裟衣，至信、捨家、
無家、學道，學智。學智已，若得智者，便得究竟智，得究竟邊。
學智，學智已，若得智、不得究竟智者。
若有諸天，有大福祐，色像巍巍，光耀煒燁極有威力，
安隱快樂，長住宮殿，生於最上，我生彼中。』」
^cb638a9於是，天王釋而說頌曰：
^gatha「捨離於天身，來下生人間，
^gatha不愚癡入胎，隨我意所樂。
^gatha得身具足已，逮質直正道，
^gatha行具足梵行，常樂於乞食。
^cb638a15「學智，學智已，若得智者，便得究竟智，得究竟邊，
學智，學智已，若得智、不得究竟智者，當作最上妙天，
諸天聞名，色究竟天，往生彼中。
大仙人！願當得阿那含。
大仙人！我今定得須陀洹。」
^cb638a19世尊問曰：「拘翼！汝何因得此極好、極高、
極廣差降，而自稱說得須陀洹耶？」
^cb638a21時，天王釋以偈答曰：
^gatha「不更有餘尊，唯世尊境界，
^gatha得最上差降，未曾有此處。
^gatha大仙我此坐，即於此天身，
^gatha我更得增壽，如是自眼見。」
^cb638a26說此法時，天王釋遠塵離垢，諸法法眼生，
及八萬諸天亦遠塵離垢，諸法法眼生。
於是，天王釋見法得法，覺白淨法，斷疑度惑，
更無餘尊，不復從他，無有猶豫，已住果證，於世尊法得無所畏。
即從坐起，稽首佛足，白曰：「世尊！
我今自歸佛、法及比丘眾，唯願世尊受我為優婆塞，
從今日始，終身自歸，乃至命盡。」
^cb638b4於是，天王釋稱歎五結樂子曰：「善哉！
善哉！汝五結大益於我。
所以者何？由汝故，佛從定寤，以汝先使世尊從定寤故，令我等後得見佛。
五結！我從此歸，以躭浮樓伎樂王女賢月色嫁與汝作婦，及其父樂王本國拜與汝作伎樂王。」
^cb638b10於是，天王釋告三十三天曰：「汝等共來！
若我等本為梵天王，住梵天上，再三恭敬禮事者，彼今盡為世尊恭敬禮事。
所以者何？世尊梵天，梵天當造化最尊生眾生，
眾生有及當有彼所，可知盡知，可見盡見。」
^cb638b14於是，天王釋及三十三天、五結樂子，若本為梵天，
住梵天上，再三恭敬禮事者，彼盡為世尊恭敬禮事，
稽首如來、無所著、等正覺。
於是，天王釋及三十三天、五結樂子再為世尊恭敬禮事，
稽首佛足，遶三匝已，即於彼處忽沒不現。
^cb638b20爾時，梵天色像巍巍，光耀煒燁，夜將向旦，
往詣佛所，稽首佛足，却住一面，即時以偈白世尊曰：
^gatha「為多饒益義，見利義曰天，
^gatha賢住摩竭國，婆娑婆問事。
^cb638b25「大仙人說此法時，天王釋遠塵離垢，諸法法眼生，
及八萬諸天亦遠塵離垢，諸法法眼生。」
於是，世尊告梵天曰：「如是，如是。
梵天所說：
^gatha「『為多饒益義，見利義曰天，
^gatha賢住摩竭國，婆娑婆問事。』
^cb638c1「梵天！我說法時，天王釋遠塵離垢，諸法法眼生，
及八萬諸天亦遠塵離垢，諸法法眼生。」
^cb638c2佛說如是。時，天王釋及三十三天、五結樂子并大梵天，
聞佛所說，歡喜奉行。
^lb^ck135【善生經】大品善生經第十九
^cb638c8我聞如是：
一時，佛遊王舍城，在饒蝦蟆林。
^cb638c9爾時，善生居士子，父臨終時，因六方故，
遺勅其子，善教善訶曰：「善生！
我命終後，汝當叉手向六方禮：『東方若有眾生者，
我盡恭敬、供養、禮事彼。
我盡恭敬、供養、禮事彼已，彼亦當恭敬、
供養、禮事我。如是南方、西方、北方、下方、
上方，若有眾生者，我盡恭敬、供養、禮事彼。
我盡恭敬、供養、禮事彼已，彼亦當恭敬、
供養、禮事我。』」
^cb638c16善生居士子聞父教已，白父曰：「唯。
當如尊勅。」
^cb638c17於是，善生居士子，父命終後，平旦沐浴，
著新蒭磨衣，手執生拘舍葉，往至水邊，
叉手向六方禮：「東方若有眾生者，我盡恭敬、
供養、禮事彼。我盡恭敬、供養、禮事彼已，
彼亦當恭敬、供養、禮事我。
如是南方、西方、北方、下方、上方，若有眾生者，
我盡恭敬、供養、禮事彼。
我盡恭敬、供養、禮事彼已，彼亦當恭敬、
供養、禮事我。」
^cb638c24彼時，世尊過夜平旦，著衣持鉢，入王舍城而行乞食。
世尊入王舍城乞食時，遙見善生居士子平旦沐浴，
著新蒭磨衣，手執生拘舍葉，往至水邊，
叉手向六方禮：「東方若有眾生者，我盡恭敬、
供養、禮事彼。我盡恭敬、供養、禮事彼已，
彼亦當恭敬、供養、禮事我。
如是南方、西方、北方、下方、上方，若有眾生者，
我盡恭敬、供養、禮事彼。
我盡恭敬、供養、禮事彼已，彼亦當恭敬、
供養、禮事我。」
^cb639a4世尊見已，往至善生居士子所，問曰：「居士子！
受何沙門、梵志教，教汝恭敬、供養、禮事，
平旦沐浴，著新芻磨衣，手執生拘舍葉，
往至水邊，叉手向六方禮：『東方若有眾生者，
我盡恭敬、供養、禮事彼。
我盡恭敬、供養、禮事彼已，彼亦當恭敬、
供養、禮事我。如是南方、西方、北方、下方、
上方，若有眾生者，我盡恭敬、供養、禮事彼。
我盡恭敬、供養、禮事彼已，彼亦當恭敬、
供養、禮事我耶？』」
^cb639a13善生居士子答曰：「世尊！
我不受餘沙門、梵志教也。
世尊！我父臨命終時，因六方故，遺勅於我，
善教善訶曰：『善生！
我命終後，汝當叉手向六方禮：「東方若有眾生者，
我盡恭敬、供養、禮事彼。
我盡恭敬、供養、禮事彼已，彼亦當恭敬、
供養、禮事我。如是南方、西方、北方、下方、
上方，若有眾生者，我盡恭敬、供養、禮事彼。
我盡恭敬、供養、禮事彼已，彼亦當恭敬、
供養、禮事我。」』世尊！
我受父遺教，恭敬、供養、禮事故，平旦沐浴，
著新芻磨衣，手執生拘舍葉，往至水邊，
叉手向六方禮：『東方若有眾生者，我盡恭敬、
供養、禮事彼。我盡恭敬，供養、禮事彼已，
彼亦當恭敬、供養、禮事我。
如是南方、西方、北方、下方、上方，若有眾生者，
我盡恭敬、供養、禮事彼。
我盡恭敬、供養、禮事彼已，彼亦當恭敬、
供養、禮事我。』」
^cb639a28世尊聞已，告曰：「居士子！
我說有六方，不說無也。
居士子！若有人善別六方，離四方惡不善業垢，
彼於現法可敬可重，身壞命終，必至善處，上生天中。
居士子！眾生有四種業、四種穢。
云何為四？居士子！
殺生者，是眾生業種、穢種，不與取、邪婬、
妄言者，是眾生業種、穢種。」
於是，世尊說此頌曰：
^gatha「殺生不與取，邪婬犯他妻，
^gatha所言不真實，慧者不稱譽。
^cb639b9「居士子！人因四事故，便得多罪。
云何為四？行欲、行恚、行怖、行癡。」
於是，世尊說此頌曰：
^gatha「欲恚怖及癡，行惡非法行，
^gatha彼必滅名稱，如月向盡沒。
^cb639b13「居士子！人因四事故，便得多福。
云何為四？不行欲、不行恚、不行怖、不行癡。」
於是，世尊說此頌曰：
^gatha「斷欲無恚怖，無癡行法行，
^gatha彼名稱普聞，如月漸盛滿。
^cb639b18「居士子！求財物者，當知有六非道。
云何為六？一曰種種戲求財物者為非道。
二曰非時行求財物者為非道。
三曰飲酒放逸求財物者為非道。
四曰親近惡知識求財物者為非道。
五曰常喜妓樂求財物者為非道。
六曰懶惰求財物者為非道。
^cb639b23「居士子！若人種種戲者，當知有六災患。
云何為六？一者負則生怨。
二者失則生恥。三者負則眠不安。
四者令怨家懷喜。
五者使宗親懷憂。
六者在眾所說人不信用。
居士子！人博戲者，不經營作事，作事不營，
則功業不成，未得財物，則不能得，本有財物，便轉消耗。
^cb639b29「居士子，人非時行者，當知有六災患。
云何為六？一者不自護。
二者不護財物。三者不護妻子。`)