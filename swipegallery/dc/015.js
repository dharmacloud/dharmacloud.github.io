jsonp(15,{"name":"dc","start":41021},`即從坐起，繞尊者阿難三匝而去，往詣佛所，
稽首作禮，却坐一面，白曰：「世尊！
向世尊略說此義，不廣分別，即從坐起，入室燕坐。
尊者阿難以此句、以此文而廣說之。」
^cb735b20世尊聞已，歎曰：「善哉！
善哉！我弟子中有眼、有智、有法、有義。
所以者何？謂師為弟子略說此義，不廣分別，
彼弟子以此句、以此文而廣說之。
如阿難所說，汝等應當如是受持。
所以者何？以說觀義應如是也。」
^cb735b25佛說如是。彼諸比丘聞佛所說，歡喜奉行。
^lb^ck189【聖道經】雙品聖道經第三
^cb735b29我聞如是：
一時，佛遊拘樓瘦劒磨瑟曇拘樓都邑。
^cb735c1爾時，世尊告諸比丘：「有一道令眾生得清淨，
離愁慼啼哭，滅憂苦懊惱，便得如法，謂聖正定。
有習、有助，亦復有具，而有七支，於聖正定說習、
說助，亦復說具。云何為七？
正見、正志、正語、正業、正命、正方便、正念。
若有以此七支習、助、具，善趣向心得一者，
是謂聖正定，有習、有助，亦復有具。
所以者何？正見生正志，正志生正語，正語生正業，
正業生正命，正命生正方便，正方便生正念，
正念生正定，賢聖弟子如是心正定，頓盡婬、
怒、癡，賢聖弟子如是正心解脫，頓知生已盡，
梵行已立，所作已辦，不更受有，知如真，彼中正見最在其前。
^cb735c13「若見邪見是邪見者，是謂正見，若見正見是正見者，亦謂正見。
云何邪見？謂此見無施、無齋、無有呪說，
無善惡業，無善惡業報，無此世彼世，無父無母，
世無真人往至善處、善去善向、此世彼世自知自覺自作證成就遊，
是謂邪見。云何正見？
謂此見：『有施有齋，亦有呪說；有善惡業，
有善惡業報；有此世彼世，有父有母；世有真人往至善處，
善去善向，此世彼世自知、自覺、自作證成就遊。』
是謂正見。是為見邪見是邪見者，是謂正見。
見正見是正見者，亦謂正見。
彼如是知已，則便求學，欲斷邪見成就正見，是謂正方便。
比丘以念斷於邪見，成就正見，是謂正念。
此三支隨正見從見方便，是故正見最在前也。
^cb735c27「若見邪志是邪志者，是謂正志。
若見正志是正志者，亦謂正志。
云何邪志？欲念、恚念、害念，是謂邪志。
云何正志，無欲念、無恚念、無害念，是謂正志。
是為見邪志是邪志者，是謂正志。
見正志是正志者，亦謂正志。
彼如是知已，則便求學，欲斷邪志成就正志，是謂正方便。
比丘以念斷於邪志，成就正志，是謂正念。
此三支隨正志從見方便，是故正見最在前也。
^cb736a7「若見邪語是邪語者，是謂正語。
若見正語是正語者，亦謂正語。
云何邪語？妄言、兩舌、麤言、綺語，是謂邪語。
云何正語？離妄言、兩舌、麤言、綺𦂶語，是謂正語。
是為見邪語是邪語者，是謂正語。
見正語是正語者，亦謂正語。
彼如是知已，則便求學，欲斷邪語成就正語，是謂正方便。
比丘以念斷於邪語，成就正語，是謂正念。
此三支隨正語從見方便，是故正見最在前也。
^cb736a15「若見邪業是邪業者，是謂正業。
若見正業是正業者，亦謂正業。
云何邪業？殺生、不與取、邪婬，是謂邪業。
云何正業？離殺、不與取、邪婬，是謂正業。
是為見邪業是邪業者，是謂正業。
見正業是正業者，亦謂正業。
彼如是知已，則便求學，欲斷邪業成就正業，是謂正方便。
比丘以念斷於邪業，成就正業，是謂正念。
此三支隨正業從見方便，是故正見最在前也。
^cb736a24「若見邪命是邪命者，是謂正命。
若見正命是正命者，亦謂正命。
云何邪命？若有求無滿意，以若干種畜生之呪，
邪命存命，彼不如法求衣被，以非法也。
不如法求飲食、床榻、湯藥、諸生活具，以非法也，是謂邪命。
云何正命？若不求無滿意，不以若干種畜生之呪，
不邪命存命，彼如法求衣被，則以法也。
如法求飲食、床榻、湯藥、諸生活具，則以法也，是謂正命。
是為見邪命是邪命者，是謂正命。
見正命是正命者，亦謂正命。
彼如是知已，則便求學，欲斷邪命，成就正命，是謂正方便。
比丘以念斷於邪命，成就正命，是謂正念。
此三支隨正命從見方便，是故正見最在前也。
^cb736b8「云何正方便？比丘者，已生惡法為斷故，
發欲求方便，精勤舉心滅。
未生惡法為不生故，發欲求方便，精勤舉心滅。
未生善法為生故，發欲求方便，精勤舉心滅。
已生善法為住不忘不退，轉增廣布，修習滿具故，
發欲求方便，精勤舉心滅，是謂正方便。
^cb736b14「云何正念？比丘者，觀內身如身，觀至覺、
心、法如法，是謂正念。
^cb736b16「云何正定？比丘者，離欲、離惡不善之法，
至得第四禪成就遊，是謂正定。
^cb736b17「云何正解脫？比丘者，欲心解脫，恚、癡心解脫，是謂正解脫。
^cb736b19「云何正智？比丘者，知欲心解脫，知恚、癡心解脫，是謂正智也。
是為學者成就八支，漏盡阿羅訶成就十支。
^cb736b21「云何學者成就八支？
學正見至學正定，是為學者成就八支。
云何漏盡阿羅訶成就十支？
無學正見至無學正智，是謂漏盡阿羅訶成就十支。
所以者何？正見者，斷於邪見，若因邪見生無量惡不善法者，
彼亦斷之。若因正見生無量善法者，彼則修習，令滿具足。
至正智者斷於邪智，若因邪智生無量惡不善法者，彼亦斷之。
若因正智生無量善法者，彼則修習，令滿具足。
^cb736c1「是為二十善品、二十不善品，是為說四十大法品轉於梵輪，
沙門、梵志、天及魔、梵及餘世間，無有能制而言非者。
若有沙門、梵志者，我所說四十大法品轉於梵輪，
沙門、梵志、天及魔、梵及餘世間，無有能制而言非者。
彼於如法有十詰責。
云何為十？若毀呰正見，稱譽邪見。
若有邪見沙門、梵志，若供養彼而稱譽彼。
若有沙門、梵志者，我所說四十大法品轉於梵輪，
沙門、梵志、天及魔、梵及餘世間，無有能制而言非者，彼於如法是謂一詰責。
^cb736c11「若毀呰，至正智，稱譽邪智。
若有邪智沙門、梵志，若供養彼而稱譽彼。
若有沙門、梵志，我所說四十大法品轉於梵輪，
沙門、梵志、天及魔，梵及餘世間，無有能制而言非者，彼於如法是謂第十詰責。
若有沙門、梵志，我所說四十大法品轉於梵輪，
沙門、梵志、天及魔、梵及餘世間，無有能制而言非者，是謂於如法有十詰責。
若更有餘沙門、梵志，蹲踞說蹲踞，無所有說無所有，
說無因、說無作、說無業，謂彼彼所作善惡施設，
斷絕破壞彼此，我所說四十大法品轉於梵輪，
沙門、梵志、天及魔、梵及餘世間，無有能制而言非者，
彼亦有詰責、愁憂恐怖。」
^cb736c24佛說如是。彼諸比丘聞佛所說，歡喜奉行。
^lb^ck190【小空經】雙品小空經第四
^cb736c29我聞如是：
一時，佛遊舍衛國，在於東園鹿子母堂。
^cb737a1爾時，尊者阿難則於晡時從燕坐起，往詣佛所，
稽首佛足，却住一面，白曰：「世尊一時遊行釋中，
城名釋都邑，我於爾時從世尊聞說如是義。
『阿難！我多行空。』彼世尊所說，我善知、善受，為善持耶？」
^cb737a5爾時，世尊答曰：「阿難！
彼我所說，汝實善知、善受、善持。
所以者何？我從爾時及至於今，多行空也。
阿難！如此鹿子母堂，空無象、馬、牛、羊、財物、
穀米、奴婢，然有不空，唯比丘眾。
是為，阿難！若此中無者，以此故我見是空，
若此有餘者，我見真實有。
阿難！是謂行真實、空、不顛倒也。
阿難！比丘若欲多行空者，彼比丘莫念村想，
莫念人想，當數念一無事想。
彼如是知空於村想，空於人想，然有不空，唯一無事想。
若有疲勞，因村想故，我無是也。
若有疲勞，因人想故，我亦無是。
唯有疲勞，因一無事想故。
若彼中無者，以此故，彼見是空，若彼有餘者，彼見真實有。
阿難！是謂行真實、空、不顛倒也。
^cb737a19「復次，阿難！比丘若欲多行空者，彼比丘莫念人想，
莫念無事想，當數念一地想。
彼比丘若見此地有高下，有蛇聚，有棘刺叢，
有沙有石，山嶮深河，莫念彼也。
若見此地平正如掌，觀望處好，當數念彼。
阿難！猶如牛皮，以百釘張，極張挓已，無皺無縮。
若見此地有高下，有蛇聚，有棘刺叢，有沙有石，
山嶮深河，莫念彼也。
若見此地平正如掌，觀望處好，當數念彼。
彼如是知，空於人想，空無事想，然有不空，唯一地想。
若有疲勞，因人想故，我無是也。
若有疲勞，因無事想故，我亦無是。
唯有疲勞，因一地想故。
若彼中無者，以此故，彼見是空，若彼有餘者，彼見真實有。
阿難！是謂行真實、空、不顛倒也。
^cb737b4「復次，阿難！比丘若欲多行空者，彼比丘莫念無事想，
莫念地想，當數念一無量空處想。
彼如是知，空無事想，空於地想，然有不空，唯一無量空處想。
若有疲勞，因無事想故，我無是也。
若有疲勞，因地想故，我亦無是。
唯有疲勞，因一無量空處想故。
若彼中無者，以此故，彼見是空，若彼有餘者，彼見真實有。
阿難！是謂行真實、空、不顛倒也。
^cb737b12「復次，阿難！比丘若欲多行空者，彼比丘莫念地想，
莫念無量空處想，當數念一無量識處想。
彼如是知，空於地想，空無量空處想，然有不空，唯一無量識處想。
若有疲勞，因地想故，我無是也。
若有疲勞，因無量空處想故，我亦無是。
唯有疲勞，因一無量識處想故。
若彼中無者，以此故，彼見是空，若彼有餘者，彼見真實有。
阿難！是謂行真實、空、不顛倒也。
^cb737b21「復次，阿難！比丘若欲多行空者，彼比丘莫念無量空處想，
莫念無量識處想，當數念一無所有處想。
彼如是知，空無量空處想，空無量識處想，
然有不空，唯一無所有處想。
若有疲勞，因無量空處想故，我無是也。
若有疲勞，因無量識處想故，我亦無是。
唯有疲勞，因一無所有處想故。
若彼中無者，以此故，彼見是空，若彼有餘者，彼見真實有。
阿難！是謂行真實、空、不顛倒也。
^cb737c1「復次，阿難！比丘若欲多行空者，彼比丘莫念無量識處想，
莫念無所有處想，當數念一無想心定。
彼如是知，空無量識處想，空無所有處想，
然有不空，唯一無想心定。
若有疲勞，因無量識處想故，我無是也。
若有疲勞，因無所有處想故，我亦無是。
唯有疲勞，因一無想心定故。
若彼中無者，以此故，彼見是空，若彼有餘者，彼見真實有。
阿難！是謂行真實、空、不顛倒也。
^cb737c9「彼作是念：『我本無想心定，本所行、本所思，
若本所行、本所思者，我不樂彼，不求彼，
不應住彼，如是知、如是見，欲漏心解脫，
有漏、無明漏心解脫，解脫已，便知解脫，
生已盡，梵行已立，所作已辦，不更受有，知如真。』
彼如是知，空欲漏、空有漏、空無明漏，然有不空，
唯此我身六處、命存。
若有疲勞，因欲漏故，我無是也。
若有疲勞，因有漏、無明漏故，我亦無是。
唯有疲勞，因此我身六處、命存故。
若彼中無者，以此故，彼見是空；若彼有餘者，彼見真實有。
阿難！是謂行真實、空、不顛倒也。
謂漏盡、無漏、無為、心解脫。
^cb737c21「阿難！若過去諸如來、無所著、等正覺，彼一切行此真實、
空、不顛倒，謂漏盡、無漏、無為、心解脫。
阿難！若當來諸如來、無所著、等正覺，彼一切行此真實、
空、不顛倒，謂漏盡、無漏、無為、心解脫。
阿難！若今現在我如來、無所著、等正覺，
我亦行此真實、空、不顛倒，謂漏盡、無漏、
無為、心解脫。阿難！
汝當如是學，我亦行此真實、空、不顛倒，
謂漏盡、無漏、無為、心解脫。
是故，阿難！當學如是。」
^cb737c29佛說如是。尊者阿難及諸比丘聞佛所說，歡喜奉行。
^lb^ck191【大空經】雙品大空經第五
^cb738a5我聞如是：
一時，佛遊釋中迦維羅衛，在尼拘類園。
^cb738a6爾時，世尊過夜平旦，著衣持鉢，入迦維羅衛而行乞食，
食訖中後，往詣加羅差摩釋精舍。
爾時，加羅差摩釋精舍敷眾多床座，眾多比丘於中住止。
彼時，世尊從加羅差摩釋精舍出，往詣加羅釋精舍。
爾時，尊者阿難與眾多比丘在加羅釋精舍中集作衣業，
尊者阿難遙見佛來，見已出迎，取佛衣鉢，
還敷床座，汲水洗足。
佛洗足已，於加羅釋精舍坐尊者阿難所敷之座，
告曰：「阿難！加羅差摩釋精舍敷眾多床座，眾多比丘於中住止。」
^cb738a16尊者阿難白曰：「唯然。
世尊！加羅差摩釋精舍敷眾多床座，眾多比丘於中住止。
所以者何？我今作衣業。」
^cb738a18時，世尊復告阿難曰：「比丘不可欲嘩說、
樂於嘩說、合會嘩說、欲眾、樂眾、合會於眾、
不欲離眾、不樂獨住遠離之處。
若有比丘欲嘩說、樂於嘩說、合會嘩說、
欲眾、樂眾、合會於眾、不欲離眾、不樂獨住遠離處者，
謂有樂、聖樂、無欲之樂、離樂、息樂、正覺之樂、
無食之樂、非生死樂。
若得如是樂，易不難得者，終無是處。
阿難！若有比丘不欲嘩說，不樂嘩說，不合會嘩說，
不欲於眾，不樂於眾，不合會眾，欲離於眾，
常樂獨住遠離處者，謂有樂、聖樂、無欲之樂、
離樂、息樂、正覺之樂、無食之樂、非生死樂。
若得如是樂，易不難得者者，必有是處。
^cb738b2「阿難！比丘不可欲嘩說、樂於嘩說、合會嘩說、
欲眾、樂眾、合會於眾、不欲離眾、不樂獨住遠離之處。
若有比丘欲嘩說、樂於嘩說、合會嘩說、
欲眾、樂眾、合會於眾、不欲離眾、不樂獨住遠離處者，
得時愛樂心解脫，及不時不移動心解脫者，終無是處。
阿難！若有比丘不欲嘩說，不樂嘩說，不合會嘩說，
不欲於眾，不樂於眾，不合會眾，欲離於眾，
常樂獨住遠離處者，得時愛樂心解脫，
及不時不移動心解脫者，必有是處。
所以者何？我不見有一色令我欲樂，彼色敗壞變易，
異時生愁慼啼哭、憂苦、懊惱，以是故我此異住處正覺盡覺，
謂度一切色想行於外空。
^cb738b15「阿難！我行此住處已，生歡悅，我此歡悅，
一切身覺正念正智，生喜、生止、生樂、生定，
如我此定，一切身覺正念正智。
阿難！或有比丘、比丘尼、優婆塞、優婆私共來詣我，
我便為彼行如是如是心，遠離，樂無欲，
我亦復為彼說法，勸助於彼。
阿難！若比丘欲多行空者，彼比丘當持內心住止令一定，
彼持內心住止令一定已，當念內空。
阿難！若比丘作如是說我不持內心住止，
不令一定，念內空者，當知彼比丘大自疲勞。
^cb738b25「阿難！云何比丘持內心住止令一定耶？
比丘者，此身離生喜、樂，漬、盡潤漬，普遍充滿，
離生喜、樂，無處不遍。
阿難！猶人沐浴，器盛澡豆，以水澆和，和令作丸，
漬盡潤漬，普遍充滿，內外周密，無處有漏。
如是，阿難！比丘此身離生喜、樂，漬盡潤漬，
普遍充滿，離生喜、樂，無處不遍。
阿難！如是比丘持內心住止令得一定，
彼持內心住止令一定已，當念內空。
彼念內空已，其心移動，不趣向近，不得清澄，不住不解於內空也。
阿難！若比丘觀時，則知念內空，其心移動，
不趣向近，不得清澄，不住不解於內空者，
彼比丘當念外空，彼念外空已，其心移動，
不趣向近，不得清澄，不住不解於外空也。
^cb738c9「阿難！若比丘觀時，則知念外空，其心移動，
不趣向近，不得清澄，不住不解於外空者，彼比丘當念內外空。
彼念內外空已，其心移動，不趣向近，不得清澄，不住不解於內外空也。
阿難！若比丘觀時，則知念內外空，其心移動，
不趣向近，不得清澄，不住不解於內外空者，彼比丘當念不移動。
彼念不移動已，其心移動，不趣向近，不得清澄，不住不解於不移動也。
^cb738c18「阿難！若比丘觀時，則知念不移動，其心移動，
不趣向近，不得清澄，不住不解於不移動者，
彼比丘彼彼心於彼彼定，御復御，習復習，
軟復軟，善快柔和，攝樂遠離。
若彼心於彼彼定，御復御，習復習，軟復軟，
善快柔和，攝樂遠離已，當以內空成就遊。
彼內空成就遊已，心不移動，趣向於近，
得清澄住，解於內空。
阿難！如是比丘觀時，則知內空成就遊，
心不移動，趣向於近，得清澄住，解於內空者，是謂正知。
^cb738c27「阿難！比丘當以外空成就遊，彼外空成就遊已，
心不移動，趣向於近，得清澄住，解於外空。
阿難！如是比丘觀時，則知外空成就遊，
心不移動，趣向於近，得清澄住，解於外空者，是謂正知。
阿難！比丘當以內外空成就遊，彼內外空成就遊已，
心不移動，趣向於近，得清澄住，解於內外空。
阿難！如是比丘觀時，則知內外空成就遊，
心不移動，趣向於近，得清澄住，解於內外空者，是謂正知。
阿難！當以不移動成就遊，彼不移動成就遊已，
心不移動，趣向於近，得清澄住，解於不移動。
阿難！如是比丘觀時，則知不移動成就遊，
心不移動，趣向於近，得清澄住，解於不移動者，是謂正知。
^cb739a12「阿難！彼比丘行此住處心，若欲經行者，
彼比丘從禪室出，在室影中露地經行，
諸根在內，心不向外，後作前想，如是經行已，
心中不生貪伺、憂慼、惡不善法，是謂正知。
阿難！彼比丘行此住處心，若欲坐定者，
彼比丘從離經行，至經行頭，敷尼師檀，
結跏趺坐，如是坐定已，心中不生貪伺、
憂慼、惡不善法，是謂正知。
阿難！彼比丘行此住處心，若欲有所念者，
彼比丘若此三惡不善之念：欲念、恚念、
害念，莫念此三惡不善之念。
若此三善念：無欲念、無恚念、無害念，當念此三善念。
如是念已，心中不生貪伺、憂慼、惡不善法，是謂正知。
^cb739a25「阿難！彼比丘行此住處心，若欲有所說者，
彼比丘若此論非聖論，無義相應，謂論王論、
賊論、鬪諍論、飲食論、衣被論、婦人論、童女論、
婬女論、世間論、邪道論、海中論，不論如是種種畜生論。
若論聖論與義相應，令心柔和，無諸陰蓋，
謂論施論、戒論、定論、慧論、解脫論、解脫知見論、
漸損論、不會論、少欲論、知足論、無欲論、
斷論、滅論、燕坐論、緣起論，如是沙門所論。
如是論已，心中不生貪伺、憂慼、惡不善法，是謂正知。
^cb739b5「復次，阿難！有五欲功德，可樂、意所念，愛色欲相應，
眼知色，耳知聲，鼻知香，舌知味，身知觸。
若比丘心至到，觀此五欲功德，隨其欲功德，若心中行者。
所以者何？無前無後，此五欲功德，隨其欲功德，心中行者。
阿難！若比丘觀時，則知此五欲功德，隨其欲功德，心中行者。
彼比丘彼彼欲功德，觀無常、觀衰耗、觀無欲、
觀斷、觀滅、觀斷捨離，若此五欲功德有欲有染者，彼即滅也。
阿難！若如是比丘觀時，則知者此五欲功德有欲有染，
彼已斷也，是謂正知。
^cb739b16「復次，阿難！有五盛陰，色盛陰，覺、想、行、識盛陰，
謂比丘如是觀興衰，是色、是色習、是色滅，
是覺、想、行、識，是識、是識習、是識滅。
若此五盛陰有我慢者，彼即滅也。
阿難！若有比丘如是觀時，則知五陰中我慢已滅，是謂正知。
阿難！是法一向可、一向樂、一向意念，無漏無受，
魔所不及，惡所不及，諸惡不善法、穢污、
當來有本、煩熱苦報生老病死因亦所不及，謂成就此不放逸也。
所以者何？因不放逸，諸如來、無所著、等正覺得覺，
因不放逸根，生諸無量善法。
若有隨道品，阿難！
是故汝當如是學。
我亦成就於不放逸，當學如是。
阿難！以何義故，信弟子隨世尊行奉事至命盡耶？」
^cb739b29尊者阿難白世尊曰：「世尊為法本，世尊為法主，
法由世尊，唯願說之，我今聞已，得廣知義。」
^cb739c2佛便告曰：「阿難！諦聽，善思念之，我當為汝具分別說。」
尊者阿難受教而聽。
^cb739c4佛言：「阿難！不其正經、歌詠、記說故，信弟子隨世尊行奉事至命盡也。
但，阿難！或彼長夜數聞此法，誦習至千，
意所惟觀，明見深達，若此論聖論與義相應，
令心柔和，無諸陰蓋，謂論施論、戒論、定論、
慧論、解脫論、解脫知見論、漸損論、不會論、
少欲論、知足論、無欲論、斷論、滅論、燕坐論、緣起論。
如是沙門所論，得、易不難得，因此義故，信弟子隨世尊行奉事至命盡也。
阿難！如是為煩師，為煩弟子，為煩梵行。
^cb739c13「阿難！云何為煩師？
若師出世，有策慮思惟，往策慮地，有思惟觀雜，
凡人有辯才，彼住無事處山林樹下，或居高巖，
寂無音聲，遠離，無惡，無有人民，隨順宴坐，
或住彼處，學遠離精勤，得增上心，現法樂居。
彼學遠離，精勤安隱，快樂遊行已，隨弟子還梵志、
居士、村邑、國人。彼隨弟子還梵志、居士、
村邑、國人已，便功高還家。
如是為煩師，是亦為惡不善法、穢污，當來有本，
煩熱苦報、生老病死因所煩，是謂煩師。
^cb739c23「阿難！云何為煩弟子？
彼師弟子學彼遠離，彼住無事處山林樹下，
或居高巖，寂無音聲，遠離，無惡，無有人民，
隨順燕坐，或住彼處，學遠離精勤，得增上心，
現法樂居，彼學遠離，精勤安隱，快樂遊行已，
隨弟子還梵志、居士、村邑、國人。
彼隨弟子還梵志、居士、村邑、國人已，便功高還家。
如是為煩弟子，是亦為惡不善法，穢污，
當來有本，煩熱苦報、生老病死因所煩，是謂煩弟子。
^cb740a3「阿難！云何為煩梵行？
若如來出世，無所著、等正覺、明行成為、
善逝、世間解、無上士、道法御、天人師，號佛、
眾祐，彼住無事處山林樹下，或居高巖，
寂無音聲，遠離，無惡，無有人民，隨順燕坐。
阿難！如來以何義故，住無事處山林樹下，
或居高巖，寂無音聲，遠離，無惡，無有人民，隨順燕坐耶？」
^cb740a9尊者阿難白世尊曰：「世尊為法本，世尊為法主，
法由世尊，唯願說之，我今聞已，得廣知義。」
^cb740a11佛便告曰：「阿難！諦聽，善思念之，我當為汝具分別說。」
尊者阿難受教而聽。
^cb740a13佛言：「阿難！如來非為未得欲得、未獲欲獲、
未證欲證故，住無事處山林樹下，或居高巖，
寂無音聲，遠離，無惡，無有人民，隨順燕坐。
阿難！如來但以二義故，住無事處山林樹下，
或居高巖，寂無音聲，遠離，無惡，無有人民，
隨順燕坐，一者為自現法樂居故，二者慈愍後生人故。
或有後生人效如來住無事處山林樹下，
或居高巖，寂無音聲，遠離，無惡，無有人民，隨順燕坐。
阿難！如來以此義故，住無事處山林樹下，
或居高巖，寂無音聲，遠離，無惡，無有人民，
隨順燕坐，或住彼處，學遠離精勤，得增上心，現法樂居。
彼學遠離，精勤安隱，快樂遊行已，隨梵行還比丘、
比丘尼、優婆塞、優婆私。
彼隨梵行還比丘、比丘尼、優婆塞、優婆私已，便不功高而不還家。
阿難！若彼不移動心解脫作證，我不說彼有障礙也。
若彼得四增上心現法樂居，本為精勤，
無放逸遊行故，此或可有失以弟子多集會故。
^cb740b3「復次，阿難！彼師弟子效住無事處山林樹下，
或居高巖，寂無音聲，遠離，無惡，無有人民，隨順燕坐。
或住彼處，學遠離精勤，得增上心，現法樂居，
彼學遠離，精勤安隱，快樂遊行已，隨梵行還比丘、
比丘尼、優婆塞、優婆私。
彼隨梵行還比丘、比丘尼、優婆塞、優婆私已，便功高還家。
如是為煩梵行，是亦為惡不善法、穢污，
當來有本，煩熱苦報、生老病死因所煩，是謂煩梵行。
阿難！於煩師、煩弟子，此煩梵行最為不可、
不樂、不愛，最意不念。
阿難！是故汝等於我行慈事，莫行怨事。
^cb740b14「阿難！云何弟子於師行怨事，不行慈事？
若尊師為弟子說法，憐念愍傷，求義及饒益，
求安隱快樂，發慈悲心，是為饒益，是為快樂，是為饒益樂。
若彼弟子而不恭敬，亦不順行，不立於智，
其心不趣向法次法，不受正法，違犯師教，
不能得定者，如是弟子於師行怨事，不行慈事。
^cb740b21「阿難！云何弟子於師行慈事，不行怨事？
若尊師為弟子說法，憐念愍傷，求義及饒益，
求安隱快樂，發慈悲心，是為饒益，是為快樂，是為饒益樂。
若彼弟子恭敬順行而立於智，其心歸趣向法次法，
受持正法，不違師教，能得定者，如是弟子於師行慈事，不行怨事。
阿難！是故汝等於我行慈事，莫行怨事。
所以者何？我不如是說，如陶師作瓦。
阿難！我說嚴急至苦，若有真實者，必能往也。」
^cb740c1佛說如是。尊者阿難及諸比丘，聞佛所說，歡喜奉行。

^pb1^folio#agmm50中阿含經卷第五十
^lb^au〔東晉罽賓三藏瞿曇僧伽提婆譯〕
^lb大品第二〔有十經〕〔第五後誦〕
^gatha加樓烏陀夷　牟梨破群那
^gatha跋陀、阿濕貝　周那、優婆離
^gatha調御、癡慧地　阿梨吒、𠻬帝
^lb^ck192【加樓烏陀夷經】大品加樓烏陀夷經第一
^cb740c16我聞如是：
一時，佛遊鴦伽國中，與大比丘眾俱，往至阿惒那住揵若精舍。
^cb740c17爾時，世尊過夜平旦，著衣持鉢，入阿惒那而行乞食，
食訖中後，收舉衣鉢，澡洗手足，以尼師檀著於肩上，
往至一林，欲晝經行。
尊者烏陀夷亦過夜平旦，著衣持鉢，入阿惒那而行乞食，
食訖中後，收舉衣鉢，澡洗手足，以尼師檀著於肩上，
隨侍佛後，而作是念：「若世尊今晝行者，我亦至彼晝行。」
^cb740c24於是，世尊入於林中，至一樹下，敷尼師檀，結跏趺坐。
尊者烏陀夷亦入彼林，去佛不遠，至一樹下，
敷尼師檀，結跏趺坐。
爾時，尊者烏陀夷獨在靖處燕坐思惟，
心作是念：「世尊為我等多所饒益，善逝為我等多所安隱。
世尊於我除眾苦法，增益樂法。
世尊於我除無量惡不善之法，增益無量諸善妙法。」
^cb741a3尊者烏陀夷則於晡時從燕坐起，往詣佛所，
稽首佛足，却坐一面，世尊告曰：「烏陀夷！
無有所乏，安隱快樂，氣力如常耶？」
^cb741a5尊者烏陀夷白曰：「唯然。
世尊！我無所乏，安隱快樂，氣力如常。」
^cb741a7世尊復問曰：「烏陀夷！
云何汝無所乏，安隱快樂，氣力如常耶？」
^cb741a8尊者烏陀夷答曰：「世尊！
我獨在靖處燕坐思惟，心作是念：『世尊為我等多所饒益，善逝為我等多所安隱。
世尊於我除眾苦法，增益樂法。
世尊於我除無量惡不善之法，增益無量諸善妙法。』
世尊昔時告諸比丘：『汝等斷過中食。』
世尊！我等聞已，不堪不忍，不欲不樂。
若有信梵志、居士往至眾園，廣施作福，
我等自手受食，而世尊今教我斷是，善逝教我絕是。
復作是說：『此大沙門不能消食。』
然我等於世尊威神妙德敬重不堪，是故我等斷中後食。
^cb741a19「復次，昔時世尊告諸比丘：『汝等斷夜食。』
世尊！我等聞已，不堪不忍，不欲不樂，於二食中最上、
最妙、最勝、最美者，而世尊今教我斷是，
善逝教我絕是，復作是說：『此大沙門不能消食。』
世尊！昔時有一居士，多持種種淨妙食飲，
還歸其家，勅內人曰：『汝等受此舉著一處，
我當盡共集會夜食，不為朝中。』
世尊！若於諸家施設極妙最上食者，唯有夜食，
我為朝中，而世尊今教我斷是，善逝教我絕是，
復作是說：『此大沙門不能消食。』
然我等於世尊威神妙德敬重不堪，是故我等斷於夜食。
^cb741b1「世尊！我復作是念：『若有比丘非時入村而行乞食，
或能逢賊，作業不作業，或逢虎逢鹿，或逢虎鹿，
或逢豹逢羆，或逢豹羆，或往如是處，或逢惡象、
惡馬、惡牛、惡狗，或值蛇聚，或得塊擲，或得杖打，
或墮溝瀆，或墮廁中，或乘臥牛，或墮深坑，
或入刺中，觀見空家，入如是家，若彼入已，
女人見之，或呼共行惡不淨行。』
^cb741b8「世尊！昔一比丘夜闇微雨，睒睒掣電，而非時行入他家乞食。
彼家婦人爾時出外洗蕩食器，彼時婦人於電光中遙見比丘，
謂為是鬼，見已驚怖，身毛皆竪，失聲大呼，
即便墮娠，而作是語：『尊是鬼！
尊是鬼！』時，彼比丘語婦人曰：『妹！
我非鬼，我是沙門，今來乞食。』
爾時，婦人恚罵比丘至苦至惡，而作是語：
『令此沙門命根早斷，令此沙門父母早死，
令此沙門種族絕滅，令此沙門腹裂破壞，
禿頭沙門以黑自纏，無子斷種，汝寧可持利刀自破其腹，
不應非時夜行乞食，坐此沙門而墮我娠。』
世尊！我憶彼已，便生歡悅。
世尊！我因此歡悅遍充滿體，正念正智，
生喜、止、樂、定。世尊！
我因此定遍充滿體，正念正智。
如是，世尊！我無所乏，安隱快樂，氣力如常。」
^cb741b23世尊歎曰：「善哉！善哉！
烏陀夷！汝今不爾如彼癡人。
彼愚癡人，我為其說：『汝等斷此。』
彼作是說：『此是小事，何足斷之？
而世尊今教我斷此，善逝令我絕此。』
亦如是說：『此大沙門不能消食，彼不斷此，
彼但於我生不可、不忍，及餘比丘善護持戒者，
亦復為彼生不可、不忍。』
烏陀夷！彼癡人所縛極堅極牢，轉增轉急，
不可斷絕，不得解脫。
烏陀夷！猶如有蠅，為涕唾所縛，彼在其中或苦或死。
烏陀夷！若人作是說彼蠅所縛，不堅不牢，
不轉增急而可斷絕，則得解脫者，為正說耶？」
^cb741c5尊者烏陀夷白曰：「不也。
世尊！所以者何？蠅為涕唾所縛，彼於其中或苦或死。
是故，世尊！彼蠅所縛，極堅極牢，轉增轉急，
不可斷絕，不得解脫。」
^cb741c9「烏陀夷！彼愚癡人，我為其說：『汝等斷此。』
彼作是說：『此是小事，何足斷之？
而世尊今教我斷此，善逝令我絕此。』
亦如是說：『此大沙門不能消食，彼不斷此，
彼但於我生不可、不忍，及餘比丘善護持戒者，
亦復為彼生不可、不忍。』
烏陀夷！彼癡人所縛極堅極牢，轉增轉急，
不可斷絕，不得解脫。
烏陀夷！若族姓子我為其說：『汝等斷此。』
彼不作是說：『此是小事，何足斷之？
而世尊今教我斷此，善逝令我絕此。』
亦不如是說：『此大沙門不能消食，彼便斷此，
彼不於我生不可、不忍，及餘比丘善護奉戒者，
亦不為彼生不可、不忍。』
烏陀夷！彼族姓子所縛不堅不牢，不轉增急，
而可斷絕，則得解脫。
烏陀夷！猶如象王，年至六十，而以憍慠摩訶能伽，
牙足體具，筋力熾盛，彼所堅縛，若怒力轉身，
彼堅縛者，則便斷絕，還歸本所。
烏陀夷！若人作是說彼大象王年至六十，
而以憍慠摩訶能伽，牙足體具，筋力熾盛，
彼縛極堅極牢，轉增轉急，不可斷絕，不得解脫者，為正說耶？」
^cb741c29尊者烏陀夷白曰：「不也。
世尊！所以者何？彼大象王年至六十，而以憍慠摩訶能伽，
牙足體具，筋力熾盛。
彼所堅縛，若怒力轉身，彼堅縛者，則便斷絕，還歸本所。
世尊！是故彼大象王年至六十，而以憍慠摩訶能伽，
牙足體具，筋力熾盛。
彼縛不堅不牢，不轉增急，而可斷絕，則得解脫。」
^cb742a6「如是，烏陀夷！彼族姓子我為其說：『汝等斷此。』
彼不作是說：『此是小事，何足斷之？
而世尊今教我斷此，善逝令我絕此。』
亦不如是說：『此大沙門不能消食，彼便斷此，
彼不於我生不可、不忍，及餘比丘善護持戒者，
亦不為彼生不可、不忍。』
烏陀夷！彼族姓子所縛不堅不牢，不轉增急，
而可斷絕，則得解脫。
烏陀夷！若有癡人，我為其說：『汝等斷此。』
彼作是說：『此是小事，何足斷之？
而世尊今教我斷此，善逝令我絕此。』
亦如是說：『此大沙門不能消食，彼不斷此，
彼但於我生不可、不忍，及餘比丘善護持戒者，
亦復為彼生不可、忍。』
烏陀夷！彼癡人所縛極堅極牢，轉增轉急，
不可斷絕，不得解脫。
^cb742a19「烏陀夷！猶貧窮人無有錢財，亦無勢力。
彼有一婦，其眼復瞎，醜不可愛，唯有一屋，
崩壞穿漏，烏鳥所栖，弊不可居。
而有一床，復破折壞，弊不可臥，正有一瓶，缺不可用。
彼見比丘食訖中後，淨洗手足，敷尼師檀，
坐一樹下，清涼和調，修增上心。
彼見已，而作是念：『沙門為快樂，沙門如涅槃，我惡無德。
所以者何？我有一婦，其眼復瞎，醜不可愛，不能捨離。
唯有一屋，崩壞穿漏，烏鳥所栖，弊不可居，不能捨離。
而有一床，復破折壞，弊不可臥，不能捨離。
正有一瓶，缺不可用，不能捨離。
愛樂比丘剃除鬚髮，著袈裟衣，至信、捨家、
無家、學道。』烏陀夷！
若人作是說：『彼貧窮人無有錢財，亦無勢力，
所縛不堅不牢，不轉增急，而可斷絕，則得解脫。』
者，為正說耶？」
^cb742b6尊者烏陀夷白曰：「不也。
世尊！所以者何？彼貧窮人無有錢財，亦無勢力，
有一瞎婦，醜不可愛，不能捨離。
唯有一屋，崩壞穿漏，烏鳥所栖，弊不可居，不能捨離。
而有一床，復破折壞，弊不可臥，不能捨離。
正有一瓶，缺不可用，不能捨離。
愛樂比丘剃除鬚髮，著袈裟衣，至信、捨家、
無家、學道。世尊！是故彼貧窮人無有錢財，
亦無勢力，所縛極堅極牢，轉增轉急，不可斷絕，不得解脫。」
^cb742b15「如是，烏陀夷！若有癡人，我為其說：『汝等斷此。』
彼作是說：『此是小事，何足斷之？
而世尊今教我斷此，善逝令我絕此。』
亦如是說：『此大沙門不能消食，彼不斷此，
彼但於我生不可、不忍，及餘比丘善護持戒者，
亦復為彼生不可、不忍。』
烏陀夷！是故彼癡人所縛極堅極牢，轉增轉急，
不可斷絕，不得解脫。
烏陀夷！若族姓子我為其說：『汝等斷此。』
彼不作是說：『此是小事，何足斷之？
而世尊今教我斷此，善逝令我絕此。』
亦不如是說：『此大沙門不能消食，彼便斷此，
彼不於我生不可、不忍，及餘比丘善護持戒者，
亦不為彼生不可、不忍。』
烏陀夷！是故彼族姓子所縛不堅不牢，
不轉增急，而可斷絕，則得解脫。
^cb742b29「烏陀夷！猶如居士、居士子，極大大富樂，
多有錢財，畜牧產業不可稱計，封戶、食邑、
米穀豐饒，及若干種諸生活具、奴婢、象馬，其數無量。
彼見比丘食訖中後，淨洗手足，敷尼師檀，
坐一樹下，清涼和調，修增上心。
彼見已，而作是念：『沙門為快樂，沙門如涅槃，
我寧可捨極大富樂金寶、財穀、象馬，奴婢，
愛樂比丘剃除鬚髮，著袈裟衣，至信、捨家、
無家、學道。』烏陀夷！
若人作是說：『彼居士、居士子所縛極堅極牢，
轉增轉急，不可斷絕，不得解脫。』
者，為正說耶？」
^cb742c10尊者烏陀夷白曰：「不也。
世尊！所以者何？彼居士、居士子，彼能捨離極大富樂金寶、
財穀、象馬，奴婢，愛樂比丘剃除鬚髮，著袈裟衣，
至信、捨家、無家、學道。
世尊！是故彼居士、居士子所縛不堅不牢，
不轉增急，而可斷絕，則得解脫。」
^cb742c15「如是，烏陀夷！若族姓子我為其說：『汝等斷此。』
彼不作是說：『此是小事，何足斷之？
而世尊今教我斷此，善逝令我絕此。』
亦不如是說：『此大沙門不能消食，彼便斷此，
彼不於我生不可、不忍，及餘比丘善護持戒者，
亦不為彼生不可、不忍。』
烏陀夷！是故彼族姓子所縛不堅不牢，
不轉增急，而可斷絕，則得解脫。
烏陀夷！比丘行捨，彼行捨已，生欲相應念，
愛樂結縛，彼樂是，不斷、不住、不吐。
烏陀夷！我說是縛，不說解脫。
所以者何？諸結不善。
烏陀夷！結不善故，我說是縛，不說解脫。
烏陀夷！比丘行捨，彼行捨已，生欲相應念，
愛樂結縛，彼不樂是，斷、住、吐。
烏陀夷！我說亦是縛，不說解脫。
所以者何？諸結不善。
烏陀夷！結不善故，我說是縛，不說解脫。
烏陀夷！比丘行捨，彼行捨已，或時意忘俱有欲相應念，
愛樂結縛，遲觀速滅。
烏陀夷！猶如鐵丸、鐵犁，竟日火燒，或有人著二三渧𤁷水，
渧𤁷遲不續，水便速盡。
烏陀夷！如是比丘行捨，彼行捨已，或時意忘，
俱有欲相應念，愛樂結縛，遲觀速滅。
烏陀夷！我說亦是縛，不說解脫。
所以者何？諸結不善。
烏陀夷！結不善故，我說是縛，不說解脫。
^cb743a8「烏陀夷！俱在苦根，遊行無生死，於無上愛盡，善心解脫。
烏陀夷！我說解脫，不說是縛。
所以者何？諸結已盡。
烏陀夷！諸結盡故，我說解脫，不說是縛。
烏陀夷！有樂，非聖樂，是凡夫樂，病本、癰本、
箭刺之本，有食、有生死，不可修、不可習、
不可廣布，我說於彼則不可修。
烏陀夷！有樂，是聖樂、無欲樂、離樂、息樂、
正覺之樂，無食、無生死，可修、可習、可廣布，我說於彼則可修也。
烏陀夷！云何有樂，非聖樂，是凡夫樂，病本、
癰本、箭刺之本，有食、有生死，不可修、不可習、
不可廣布，我說於彼不可修耶？
若因五欲生樂生善者，是樂非聖樂，是凡夫樂，
病本、癰本、箭刺之本，有食、有生死，不可修、
不可習、不可廣布，我說於彼則不可修。
^cb743a23「烏陀夷！云何有樂，是聖樂、無欲樂、離樂、
息樂、正覺之樂，無食、無生死，可修、可習、
可廣布，我說於彼則可修耶？
烏陀夷！若比丘離欲、離惡不善之法，至得第四禪成就遊者，
是樂是聖樂、無欲樂、離樂、息樂、正覺之樂，
無食、無生死，可修、可習、可廣布，我說於彼則可修也。
烏陀夷！比丘離欲、離惡不善之法，有覺、
有觀，離生喜、樂，得初禪成就遊，聖說是移動。
此中何等聖說移動？
此中有覺、有觀，是聖說移動。
此中何等聖說移動？
烏陀夷！比丘覺、觀已息，內靖、一心，無覺、
無觀，定生喜、樂，得第二禪成就遊，是聖說移動。
此中何等聖說移動？
若此得喜，是聖說移動。
此中何等聖說移動？
烏陀夷！比丘離於喜欲，捨無求遊，正念正智而身覺樂，
謂聖所說聖所捨、念、樂住室，得第三禪成就遊，是聖說移動。
此中何等聖說移動？
若此說移動心樂，是聖說移動。
此中何等聖說不移動？
烏陀夷！比丘樂滅、苦滅，喜、憂本已滅，不苦不樂、
捨念、清淨，得第四禪成就遊，是聖說不移動。
^cb743b13「烏陀夷！比丘離欲、離惡不善之法，有覺、
有觀，離生喜、樂，得初禪成就遊。
烏陀夷！我說此不得無、不得斷、不得過度。
此中何等過度？烏陀夷！
比丘覺、觀已息，內靖、一心，無覺、無觀，定生喜、
樂，得第二禪成就遊，是謂此中過度。
烏陀夷！我說此亦不得無、不得斷、不得過度。
此中何等過度？烏陀夷！
比丘離於喜欲，捨無求遊，正念正智而身覺樂，
謂聖所說聖所捨、念、樂住室，得第三禪成就遊，是謂此中過度。
烏陀夷！我說此亦不得無、不得斷、不得過度。
此中何等過度？烏陀夷！
比丘樂滅、苦滅，喜、憂本已滅，不苦不樂、
捨、念、清淨，得第四禪成就遊，是謂此中過度。
烏陀夷！我說此亦不得無、不得斷、不得過度。
^cb743b27「此中何等過度？烏陀夷！
比丘度一切色想，滅有對想，不念若干想，
無量空，是無量空處成就遊，是謂此中過度。
烏陀夷！我說此亦不得無、不得斷、不得過度。
此中何等過度？烏陀夷！
比丘度一切無量空處，無量識，是無量識處成就遊，是謂此中過度。
烏陀夷！我說此亦不得無，不得斷，不得過度。
此中何等過度？烏陀夷！
比丘度一切無量識處，無所有，是無所有處成就遊，是謂此中過度。
烏陀夷！我說此亦不得無，不得斷，不得過度，此中何等過度。
烏陀夷！比丘度一切無所有處，非有想非無想，
是非有想非無想處成就遊，是謂此中過度。
烏陀夷！我說至非有想非無想處亦不得無，
不得斷，不得過度。
烏陀夷！頗有一結，或多或少久住者，我說不得無，
不得斷，不得過度，謂我說不斷耶？」
^cb743c14尊者烏陀夷白曰：「不也。
世尊！」
^cb743c15世尊歎曰：「善哉！善哉！
烏陀夷！汝不爾如彼癡人，彼愚癡人，我為其說：『汝等斷此。』
彼作是說：『此是小事，何足斷之？
而世尊今教我斷此，善逝令我絕此。』
亦如是說：『此大沙門不能消食，彼不斷此，
彼但於我生不可、不忍，及餘比丘善護持戒者，
亦復為彼生不可、不忍。』
烏陀夷！是故彼癡人所縛極堅極牢，轉增轉急，
不可斷絕，不得解脫。
烏陀夷！若有族姓子我為其說：『汝等斷此。』
彼不作是說：『此是小事，何足斷之？
而今世尊教我斷此，善逝令我絕此。』
亦不如是說：『此大沙門不能消食，彼便斷此，
彼不於我生不可、不忍，及餘比丘善護持戒者，
亦不為彼生不可、不忍。』
烏陀夷！是故彼族姓子所縛不堅不牢，
不轉增急，而可斷絕，則得解脫。」
^cb744a1佛說如是。尊者烏陀夷聞佛所說，歡喜奉行。
^lb^ck193【牟犁破群那經】大品牟犁破群那經第二〔第五後誦〕
^cb744a6我聞如是：
一時，佛遊舍衛國，在勝林給孤獨園。
^cb744a7爾時，牟犁破群那與比丘尼數共集會。
若有人向牟犁破群那比丘道說比丘尼者，
彼聞已，便瞋恚憎嫉，乃至鬪諍。
若有人向諸比丘尼道說牟犁破群那比丘者，
諸比丘尼聞已，便瞋恚憎嫉，乃至鬪諍。
^cb744a11眾多比丘聞已，便往詣佛，稽首佛足，却坐一面，
白曰：「世尊！牟犁犁破群那比丘與比丘尼數共集會。
若有人向牟犁破群那比丘道說比丘尼者，
彼聞已，便瞋恚憎嫉，乃至鬪諍。
若有人向諸比丘尼道說牟犁破群那比丘者，
諸比丘尼聞已，便瞋恚憎嫉，乃至鬪諍。」
^cb744a17世尊聞已，告一比丘：「汝往牟犁破群那比丘所，
而語之曰：『世尊呼汝。』」
^cb744a19一比丘聞已：「唯然世尊！」
即從坐起，稽首佛足，繞三匝而去。
至牟犁破群那比丘所，而語之曰：「世尊呼汝！」
牟犁破群那聞已，來詣佛所，為佛作禮，却坐一面。
^cb744a23世尊告曰：「破群那！
汝實與比丘尼數共集會。
若有人向汝道說比丘尼者，汝聞已，便嗔恚憎嫉，乃至鬪諍。
若有人向諸比丘尼道說汝者，諸比丘尼聞已，
便嗔恚憎嫉，乃至鬪諍。
破群那！汝實如是耶？」
^cb744a27破群那答曰：「實爾。
世尊！」
^cb744a28世尊復問曰：「破群那！
汝非至信、捨家、無家、學道耶？」
^cb744a29破群那答曰：「唯然。
世尊！」
^cb744b1世尊告曰：「破群那！
是以汝至信、捨家、無家、學道者，應當學。
若有欲有念依家，斷是。
若有欲有念依於無欲，是習是修，是廣布也。
破群那！汝當如是學。」
^cb744b4爾時，世尊問諸比丘曰：「汝等非至信、捨家、
無家、學道耶？」
^cb744b5諸比丘答曰：「唯然。
世尊！」
^cb744b6世尊復告諸比丘曰：「是以汝等至信、捨家、
無家、學道者，應當學。
若有欲有念依家，斷是。
若有欲有念依於無欲，是習是修，是廣布也，汝等當如是學。
昔時我曾告諸比丘：『汝等！
若有比丘多所知識，若有比丘少所知識，
彼一切盡學一坐食，學一坐食已，無為無求，
無有病痛，身體輕便，氣力康強，安隱快樂。』
彼諸比丘多所知識及少知識，盡學一坐食，
學一坐食已，無為無求，無有病痛，身體輕便，
氣力康強，安隱快樂。
彼諸比丘可於我心，我亦不多教訶。
諸比丘因此生念向法次法，猶如馬車，
御者乘之，左手執轡，右手執策，隨八道行，在意所至。
如是諸比丘可於我心，我亦不多教訶。
諸比丘因此生念向法次法，猶如良地有娑羅樹林，
彼治林者，聰明𭶑慧而不懈怠，彼隨時治娑羅樹根，
數數鋤糞，以水溉灌，高者掘下，下者填滿。
若邊生惡草，薅除棄之，若並生曲戾惡不直者，
拔根著外，若枝生橫曲，則落𭃞治之，
若近邊新生調直好者，便隨時治，數數鋤糞，
以水溉灌，如是彼良地娑羅樹林轉轉茂盛。
如是諸比丘可於我心，我亦不多教訶。
彼我不說彼善語恭順，謂因衣鉢、飲食、
床榻、湯藥、諸生活具故。
所以者何？彼比丘若不得是還不善語恭順，成就不善語恭順法。
^cb744c2「若有比丘為遠離、依遠離、住遠離，善語恭順，
成就善語恭順法者，我說彼善語恭順。
所以者何？或有一善護善逝行者，謂因他無惡語言也。
若他不惡語言者，便不瞋恚，亦不憎嫉，
不憂纏住，不憎嗔恚，不發露惡。
彼諸比丘見已，便作是念：『此賢者忍辱溫和堪耐，善制善定善息。』
若他惡語言者，便嗔恚憎嫉，而憂纏住憎恚發惡。
彼諸比丘見已，便作是念：『此賢者惡性急弊麤獷䵃，不定不制不息。』
所以者何？
^cb744c12「比丘！昔時有居士婦，名鞞陀提，極大富樂，
多有錢財，畜牧產業不可稱計，封戶、食邑、
米穀豐饒，及若干種諸生活具。
爾時，居士婦鞞陀提如是大有名稱，流布諸方，
居士婦鞞陀提忍辱堪耐溫和，善制善定善息。
爾時，居士婦鞞陀提有婢名黑，本侍者，
有妙善言，少多行善。
彼黑婢作是念：『我大家居士婦鞞陀提如是有大名稱，
流布諸方，居士婦鞞陀提忍辱堪耐溫和，
善制善定善息，我今寧可試大家居士婦鞞陀提，
為實嗔、為實不嗔耶？』
^cb744c22「於是，黑婢臥不早起。
夫人呼曰：『黑婢！何不早起耶？』
黑婢聞已，便作是念：『我大家居士婦鞞陀提實瞋，非不瞋也。
但因我善能料理家業、善經營、善持故，
令我大家居士婦鞞^mc22016鞞陀提如是有極大名稱，
流布諸方，居士婦鞞陀提忍辱堪耐溫和，善制善定善息。
我今寧可復更大試大家居士婦鞞陀提，
為實嗔、為實不嗔耶？』
^cb744c29「於是，黑婢臥極晚不起。
夫人呼曰：『黑婢！何以極晚不起耶？』
黑婢聞已，作是念：『我大家居士婦鞞陀提實瞋，非不瞋也。
但因我善能料理家業、善經營、善持故，
令我大家居士婦鞞陀提如是有極大名稱，
流布諸方，居士婦鞞陀提忍辱堪耐溫和，善制善定善息耳。
我今寧可復更極大試大家居士婦鞞陀提，
為實瞋、為實不瞋耶？』
^cb745a8「於是，黑婢臥至晡時乃起。
夫人呼曰：『黑婢！何以乃至晡時起，既不自作，
亦不教作，此黑婢不隨我教，此黑婢輕慢於我。』
便大瞋恚而生憎嫉，額三脉起，皺面自往，
閉戶下關，手執大杖以打其頭，頭破血流。
於是，黑婢頭破血流，便出語比隣，訟聲紛紜，
多所道說：『尊等！見是忍辱行人堪耐溫和，善制善定善息行耶？
罵我曰：「黑婢！何以乃至晡時起，既不自作，
亦不教作，此黑婢不隨我教，此黑婢輕慢於我。」
便大瞋恚而生憎嫉，額三脉起，皺面自來，
閉戶下關，手執大杖以打我頭，頭破血流。』
爾時，居士婦鞞陀提如是便有極大惡名，
流布諸方，居士婦鞞陀提惡性急弊麤獷䵃，不定不制不息。
^cb745a21「如是。或有一善護善逝行者，謂因他無惡語言也。
若他不惡語言者，便不瞋恚，亦不憎嫉，
不憂纏住，不增瞋恚，不發露惡。
彼諸比丘見已，便作是念：『此賢者忍辱溫和堪耐，善制善定善息。』
若他惡語言者，便瞋恚憎嫉而憂纏住，憎恚發惡。
彼諸比丘見已，便作是念：『此賢者惡性急弊麤獷䵃，不定不制不息。』
^cb745a29「復次，有五言道，若他說者，或時或非時，
或真或非真，或軟或堅，或慈或恚，或有義或無義。
汝等！此五言道，若他說時，或心變易者，
或口惡言者，我說汝等因此必衰。
汝等當學此五言道，若他說時，心不變易，
口無惡言，向怨家人緣彼起慈愍心，心與慈俱，遍滿一方成就遊。
如是二三四方、四維上下，普周一切，心與慈俱，
無結無怨，無恚無諍，極廣甚大，無量善修，遍滿一切世間成就遊。
如是悲、喜心與捨俱，無結無怨，無恚無諍，
極廣甚大，無量善修，遍滿一切世間成就遊，汝等當學如是。
猶如有人持大鏵鍬來，而作是語：『我能令此大地，使作非地。』
彼便處處掘復掘，唾溺污之，說惡語言，
作如是說：『令大地非地。』
於意云何？彼人以此方便，能令此大地作非地耶？」
^cb745b15諸比丘答曰：「不也。
世尊！所以者何？此大地甚深極廣而不可量，
是故彼人以此方便，不能令此大地使作非地。
世尊！但使彼人唐自疲勞也。」
^cb745b18「如是，此五言道，若他說者，或時或非時，
或真或不真，或軟或堅，或慈或恚，或有義或無義。
汝等！此五言道，若他說時，或心變易者，
或口惡言者，我說汝等因此必衰，汝等當學此五言道。
若他說時，心不變易，口無惡言，向言說者，
緣彼起慈愍心，心行如地，無結無怨，無恚無諍，
極廣甚大，無量善修，遍滿一切世間成就遊，汝等當學如是。
猶如有人持大草炬，作如是語：『我以此草炬，
用熱恒伽水，令作沸湯。』
於意云何？彼人以此方便，能令恒伽水熱作沸湯耶？」
^cb745b29諸比丘答曰：「不也。
世尊！所以者何？世尊！
彼恒伽水甚深極廣，不可度量。
是故彼人以此方便，不能令恒伽水熱使作沸湯。
世尊！但使彼人唐自疲勞也。」
^cb745c3「如是。此五言道，若他說者——或時或非時、
或真嗔或不真嗔、或軟或堅、或慈或恚、或有義或無義。
汝等！此五言道，若他說時，或心變易者，
或口惡言者，我說汝等因此必衰。
汝等當學此五言道，若他說時，心不變易，
口無惡言，向言說者，緣彼起慈愍心，心行如恒伽水，
無結無怨，無恚無諍，極廣甚大，無量善修，
遍滿一切世間成就遊，汝等當學如是。
猶如畫師、畫師弟子，持種種彩來，彼作是說：
『我於此虛空畫作形像，以彩莊㽵染。』
於意云何？彼畫師、畫師弟子以此方便，
寧能於虛空畫作形像，以彩莊㽵染耶？」
^cb745c15諸比丘答曰：「不也。
世尊！所以者何？世尊！
此虛空非色，不可見無對。
是故彼畫師、畫師弟子以此方便，不能於虛空畫作形像，以彩莊㽵染。
世尊！但使彼畫師、畫師弟子唐自疲勞也。」
^cb745c19「如是，此五言道，若他說者，或時或非時，
或真或不真，或軟或堅，或慈或恚，或有義或無義。
汝等！此五言道，若他說時，或心變易者，
或口惡言者，我說汝等因此必衰。
汝等當學此五言道，若他說時，心不變易，
口無惡言，向言說者，緣彼起慈愍心，心行如虛空，
無結無怨，無恚無諍，極廣甚大，無量善修，
遍滿一切世間成就遊，汝等當學如是。
猶如猫皮囊柔治極軟，除𨋐𨋐㼲㼲聲，無𨋐𨋐聲。
彼或有人以手拳扠，石擲杖打，或以刀斫，
或撲著地，於意云何？
彼猫皮囊柔治極軟，除𨋐𨋐㼲㼲聲，
無𨋐𨋐㼲㼲聲，彼寧復有𨋐𨋐㼲㼲聲耶？」
^cb746a2諸比丘答曰：「不也。
世尊！所以者何？世尊！
彼猫皮囊柔治極軟，除𨋐𨋐㼲㼲聲，無𨋐𨋐㼲㼲聲。
是故無復有𨋐𨋐㼲㼲聲。」
^cb746a5「如是。諸比丘！若有他人拳扠石擲，杖打刀斫，
汝等若為他人拳扠石擲，杖打刀斫時，
或心變易者，或口惡言者，我說汝等因此必衰。
汝等當學，若為他人拳扠石擲，杖打刀斫時，
心不變易，口不惡言，向捶打人緣彼起慈愍心，
心行如猫皮囊，無結無怨，無恚無諍，極廣甚大，
無量善修，遍滿一切世間成就遊，汝等當學如是。
若有賊來，以利鋸刀節節解截，汝等若有賊來，
以利鋸刀節節解截時，或心變易者，或口惡言者，我說汝等因此必衰。
汝等當學，若有賊來，以利鋸刀，節節解截，
心不變易，口無惡言向割截人，緣彼起慈愍心，
心與慈俱，遍滿一方成就遊。
如是二三四方、四維上下，普周一切，心與慈俱，
無結無怨，無恚無諍，極廣甚大，無量善修，遍滿一切世間成就遊。
如是悲、喜心與捨俱，無結無怨，無恚無諍，
極廣甚大，無量善修，遍滿一切世間成就遊，汝等當學如是。」
^cb746a23於是，世尊歎諸比丘曰：「善哉！
善哉！汝等當數數念利鋸刀喻沙門教，
汝等數數念利鋸刀喻沙門教已，汝等頗見他不愛惡語言向我，
我聞已，不堪耐耶？」
^cb746a26諸比丘答曰：「不也。
世尊！」
^cb746a27世尊復歎諸比丘曰：「善哉！
善哉！汝等當數數念利鋸刀喻沙門教，
汝等數數念利鋸刀喻沙門教已，若汝遊東方，
必得安樂，無眾苦患；若遊南方、西方、北方者，
必得安樂，無眾苦患。
善哉！善哉！汝等當數數念利鋸刀喻沙門教，
汝等數數念利鋸刀喻沙門教已，我尚不說汝諸善法住，況說衰退？
但當晝夜增長善法而不衰退。
善哉！善哉！汝等當數數念利鋸刀喻沙門教，
汝等數數念利鋸刀喻沙門教已，於二果中必得其一，
或於現世得究竟智，或復有餘得阿那含。」
^cb746b9佛說如是。彼諸比丘聞佛所說，歡喜奉行。

^pb1^folio#agmm51中阿含經卷第五十一
^lb^au〔東晉罽賓三藏瞿曇僧伽提婆譯〕
^lb^ck194【跋陀和利經】大品跋陀和利經第三〔第五後誦〕
^cb746b19我聞如是：
一時，佛遊舍衛國，在勝林給孤獨園，與大比丘眾俱而受夏坐。
^cb746b20爾時，世尊告諸比丘：「我一坐食，一坐食已，
無為無求，無有病痛，身體輕便，氣力康強，安隱快樂。
汝等亦當學一坐食，一坐食已，無為無求，
無有病痛，身體輕便，氣力康強，安隱快樂。」
^cb746b24爾時，尊者跋陀和利亦在眾中。
於是，尊者跋陀和利即從坐起，偏袒著衣，
叉手向佛，白曰：「世尊！
我不堪任於一坐食。
所以者何？若我一坐食者，同不了事，懊惱心悔。
世尊！是故我不堪任一坐食也。」
^cb746b29世尊告曰：「跋陀和利！
若我受請，汝亦隨我，聽汝請食，持去一坐食。
跋陀和利！若如是者，快得生活。」
^cb746c2尊者跋陀和利又復白曰：「世尊！
如是，我亦不堪於一坐食。
所以者何？若我一坐食者，同不了事，懊惱心悔。
世尊！是故我不堪任一坐食也。」
^cb746c6世尊復至再三告諸比丘：「我一坐食，一坐食已，
無為無求，無有病痛，身體輕便，氣力康強，安隱快樂。
汝等亦當學一坐食，一坐食已，無為無求，
無有病痛，身體輕便，氣力康強，安隱快樂。」
^cb746c10尊者跋陀和利亦至再三從坐而起，偏袒著衣，
叉手向佛，白曰：「世尊！
我不堪任於一坐食。
所以者何？若我一坐食者，同不了事，懊惱心悔。
世尊！是故我不堪任一坐食也。」
^cb746c14世尊復至再三告曰：「跋陀和利！
若我受請，汝亦隨我，聽汝請食，持去一坐食。
跋陀和利！若如是者，快得生活。」
^cb746c16尊者跋陀和利復至再三白曰：「世尊！
如是我亦不堪於一坐食。
所以者何？若我一坐食者，同不了事，懊惱心悔。
世尊！是故我不堪任一坐食也。」
^cb746c20爾時，世尊為比丘眾施設一坐食戒，諸比丘眾皆奉學戒及世尊境界諸微妙法，
唯尊者跋陀和利說不堪任，從坐起去。
所以者何？不學具戒及世尊境界諸微妙法故。
於是，尊者跋陀和利遂藏一夏，不見世尊。
所以者何？以不學具戒及世尊境界諸微妙法故。
^cb746c26時，諸比丘為佛作衣，世尊於舍衛國受夏坐訖，
過三月已，補治衣竟，攝衣持鉢，當遊人間。
尊者跋陀和利聞諸比丘為佛作衣，世尊於舍衛國受夏坐訖，
過三月已，補治衣竟，攝衣持鉢，當遊人間。
尊者跋陀和利聞已，往詣諸比丘所，諸比丘遙見尊者跋陀和利來，
便作是語：「賢者跋陀和利！
汝當知此為佛作衣，世尊於舍衛國受夏坐訖，
過三月已，補治衣竟，攝衣持鉢，當遊人間。
跋陀和利，汝當彼處善自守護，莫令後時致多煩勞。」
^cb747a7尊者跋陀和利聞此語已，即詣佛所，稽首佛足，
白曰：「世尊！我實有過，我實有過，如愚如癡，
如不了，如不善。所以者何？
世尊為比丘眾施設一坐食戒，諸比丘眾皆奉學戒及世尊境界諸微妙法，
唯我說不堪任，從坐起去。
所以者何？以不學具戒及世尊境界諸微妙法故。」
^cb747a14世尊告曰：「跋陀和利！
汝於爾時不知眾多比丘、比丘尼於舍衛國而受夏坐，
彼知我、見我，有比丘名跋陀和利，世尊弟子，不學具戒及世尊境界諸微妙法。
跋陀和利！汝於爾時不知如此耶？
跋陀和利！汝於爾時不知眾多優婆塞、
優婆夷居舍衛國，彼知我、見我，有比丘名跋陀和利，
世尊弟子，不學具戒及世尊境界諸微妙法。
跋陀和利！汝於爾時不知如此耶？
跋陀和利！汝於爾時不知眾多異學沙門、
梵志於舍衛國而受夏坐，彼知我、見我，
有比丘名跋陀和利，沙門瞿曇弟子，名德，不學具戒及世尊境界諸微妙法。
跋陀和利！汝於爾時不知如此耶？
跋陀和利！若有比丘俱解脫者，我語彼曰：『汝來入泥。』
跋陀和利！於意云何？
我教彼比丘，彼比丘寧當可住而移避耶？」
^cb747a29尊者跋陀和利答曰：「不也。」
^cb747b1世尊告曰：「跋陀和利！
若有比丘，設非俱解脫有慧解脫，設非慧解脫有身證者，
設非身證有見到者，設非見到有信解脫，
設非信解脫有法行者，設非法行有信行者，
我語彼曰：『汝來入泥。』
跋陀和利！於意云何？
我教彼比丘，彼比丘寧當可住而移避耶？」
^cb747b7尊者跋陀和利答曰：「不也。」
^cb747b8世尊告曰：「跋陀和利！
於意云何？汝於爾時得信行、法行、信解脫、
見到、身證、慧解脫、俱解脫耶？」
^cb747b10尊者跋陀和利答曰：「不也。」
世尊告曰：「跋陀和利！
汝於爾時非如空屋耶？」
^cb747b11於是，尊者跋陀和利為世尊面呵責已，
內懷憂慼，低頭默然，失辯無言，如有所伺。
^cb747b13於是，世尊面呵責尊者跋陀和利已，復欲令歡喜，
而告之曰：「跋陀和利！
汝當爾時，於我無信法靖，無愛法靖，無靖法靖。
所以者何？我為比丘眾施設一坐食戒，
諸比丘眾皆奉學戒及世尊境界諸微妙法，
唯汝說不堪任，從坐起去。
所以者何？以不學具戒及世尊境界諸微妙法故。」
^cb747b20尊者跋陀和利白曰：「實爾。
所以者何？世尊為比丘眾施設一坐食戒，
諸比丘眾皆奉學戒及世尊境界諸微妙法，
唯我說不堪任，從坐起去。
所以者何？以不學具戒及世尊境界諸微妙法故。
唯願世尊受我過失，我見過已，當自悔過，
從今護之，不復更作。」
^cb747b26世尊告曰：「跋陀和利！
如是，汝實如愚如癡，如不了、如不善。
所以者何？我為比丘眾施設一坐食戒，
諸比丘眾皆奉學戒及世尊境界諸微妙法，
唯汝說不堪任，從坐起去。
所以者何？以汝不學具戒及世尊境界諸微妙法故。
跋陀和利！若汝有過，見已自悔，從今護之，不更作者。
跋陀和利！如是則於聖法、律中益而不損。
若汝有過，見已自悔，從今護之，不更作者，跋陀和利！
於意云何？若有比丘不學具戒者，彼住無事處山林樹下，
或居高巖寂無音聲，遠離，無惡，無有人民，
隨順燕坐，彼住遠離處，修行精勤，得增上心，
現法樂居，彼住遠離處，修行精勤，安隱快樂，
以誣謗世尊戒，及誣謗天諸智梵行者，亦誣謗自戒。
彼誣謗世尊戒，及誣謗天諸智梵行者，
亦誣謗自戒已，便不生歡悅，不生歡悅已，
便不生喜，不生喜已，便不止身，不止身已，
便不覺樂，不覺樂已，便心不定。
跋陀和利！賢聖弟子心不定已，便不見如實、知如真。
^cb747c17「跋陀和利！於意云何？
若有比丘學具戒者，彼住無事處山林樹下，
或居高巖寂無音聲，遠離，無惡，無有人民，隨順燕坐。
彼住遠離處，修行精勤，得增上心，現法樂居。
彼住遠離處，修行精勤，安隱快樂已，不誣謗世尊戒，
不誣謗天、諸智梵行者，亦不誣謗自戒。
彼不誣謗世尊戒，不誣謗天、諸智梵行者，
亦不誣謗自戒已，便生歡悅，生歡悅已，
便生喜，生喜已，便止身，止身已，便覺樂，
覺樂已，便心定。
^cb747c26「跋陀和利！賢聖弟子心定已，便見如實、
知如真，見如實、知如真已，便離欲、離惡不善之法，
有覺、有觀，離生喜、樂，得初禪成就遊。
跋陀和利！是謂彼於爾時得第一增上心，
即於現法得安樂居，易不難得，樂住無怖，
安隱快樂，令昇涅槃。
彼覺、觀已息，內靖、一心，無覺、無觀，定生喜、
樂，得第二禪成就遊。
跋陀和利！是謂彼於爾時得第二增上心，
即於現法得安樂居，易不難得，樂住無怖，
安隱快樂，令昇涅槃。
彼離於喜欲，捨無求遊，正念正智而身覺樂，
謂聖所說聖所捨、念、樂住室，得第三禪成就遊。
跋陀和利！是謂彼於爾時得第三增上心，
即於現法得安樂居，易不難得，樂住無怖，
安隱快樂，令昇涅槃。
彼樂滅、苦滅，喜、憂本已滅，不苦不樂、捨、
念、清淨，得第四禪成就遊。
跋陀和利！是謂彼於爾時得第四增上心，
即於現法得安樂居，易不難得，樂住無怖，
安隱快樂，令昇涅槃。
^cb748a15「彼如是得定心清淨，無穢無煩，柔軟善住，
得不動心，覺憶宿命智通作證，彼有行有相貌，
憶本無量昔所經歷，謂一生、二生、百生、
千生，成劫、敗劫、無量成敗劫。
彼眾生名某，彼昔更歷，我曾生彼，如是姓、
如是字、如是生、如是飲食、如是受苦樂、
如是長壽、如是久住、如是壽訖，此死生彼，
彼死生此，我生在此，如是姓、如是字、如是生、
如是飲食、如是受苦樂、如是長壽、如是久住、如是壽訖。
跋陀和利！是謂彼於爾時得此第一明達，
以本無放逸，樂住遠離，修行精勤，謂無智滅而智生，
闇壞而明成，無明滅而明生，謂憶宿命智作證明達。
^cb748a28「彼如是得定心清淨，無穢無煩，柔軟善住，
得不動心，學於生死智通作證。
彼以清淨天眼出過於人，見此眾生死時生時，
好色惡色，妙與不妙，往來善處及不善處，
隨此眾生之所作業，見其如真。
若此眾生成就身惡行，口、意惡行，誹謗聖人，
邪見成就邪見業，彼因緣此，身壞命終，
必至惡處，生地獄中。
若此眾生成就身妙行，口、意妙行，不誹謗聖人，
正見成就正見業，彼因緣此，身壞命終，
必昇善處，上生天中。
跋陀和利！是謂彼於爾時得第二明達，
以本無放逸，樂住遠離，修行精勤，無智滅而智生，
闇壞而明成，無明滅而明生，謂生死智作證明達。
^cb748b12「彼如是得定心清淨，無穢無煩，柔軟善住，
得不動心，學漏盡智通作證。
彼知此苦如真，知此苦習、知此苦滅、知此苦滅道如真，
知此漏如真，知此漏習、知此漏滅、知此漏滅道如真。
彼如是知、如是見，欲漏心解脫，有漏、無明漏心解脫，
解脫已便知解脫，生已盡，梵行已立，所作已辦，
不更受有，知如真。
跋陀和利！是謂彼於爾時得第三明達，
以本無放逸，樂住遠離，修行精勤，無智滅而智生，
暗壞而明成，無明滅而明生，謂漏盡智作證明達。」
^cb748b22於是，尊者跋陀和利即從坐起，偏袒著衣，
叉手向佛，白曰：「世尊！
何因何緣，諸比丘等同犯於戒，或有苦治，或不苦治。」
^cb748b25世尊答曰：「跋陀和利！
或有比丘數數犯戒，因數數犯戒故，為諸梵行訶，
所見聞從他疑者，彼為諸梵行訶，所見聞從他疑已，
便說異異論外餘事，瞋恚憎嫉，發怒廣惡，
觸嬈於眾，輕慢於眾，作如是說：『我今當作令眾歡喜而可意，
作如是意。』跋陀和利！
諸比丘便作是念：『然此賢者數數犯戒，
因數數犯戒故，為諸梵行訶，所見聞從他疑者，
彼為諸梵行訶，所見聞從他疑已，便說異異論外餘事，
瞋恚憎嫉，發怒廣惡，觸嬈於眾，輕慢於眾，
作如是說：「我今當作令眾歡喜而可意。」
見已作是語：「諸尊！
當觀令久住。」』跋陀和利！
諸比丘如是觀令久住。
^cb748c9「或有比丘數數犯戒，因數數犯戒故，為諸梵行訶，
所見聞從他疑者，彼為諸梵行訶，所見聞從他疑已，
不說異異論外餘事，不瞋恚憎嫉，發怒廣惡，
不觸嬈眾，不輕慢眾，不如是說：『我今當作令眾歡喜而可意，
不作如是意。』跋陀和利！
諸比丘便作是念：『然此賢者數數犯戒，
因數數犯戒故，為諸梵行訶，所見聞從他疑者，
彼為諸梵行訶，所見聞從他疑已，不說異異論外餘事，
不瞋恚憎嫉，發怒廣惡，不觸嬈眾，不輕慢眾，
不如是說：「我今當作令眾歡喜而可意。」
見已而作是語：「諸尊！
當觀令早滅。」』跋陀和利！
諸比丘如是觀令早滅；輕犯禁戒亦復如是。
^cb748c22「跋陀和利！或有比丘有信、有愛、有靖，今此比丘有信、
有愛、有靖。『若我等苦治於此賢者，今此賢者有信、
有愛、有靖，因此必斷，我等寧可善共將護於此賢者。』
諸比丘便善共將護。
跋陀和利！譬若如人唯有一眼，彼諸親屬為憐念愍傷，
求利及饒益，求安隱快樂，善共將護，莫令此人寒熱、
飢渴、有病、有憂有病憂，莫塵、莫烟、莫塵烟。
所以者何？復恐此人失去一眼，是故親屬善將護之。
跋陀和利！如是比丘少信、少愛、少有靖，
諸比丘等便作是念：『今此比丘少信、少愛、
少有靖，若我等苦治於此賢者，今此賢者少信、
少愛、少有靖，因此必斷，我等寧可善共將護於此賢者。』
是故諸比丘善共將護，猶如親屬護一眼人。」
^cb749a8於是，尊者跋陀和利即從坐起，偏袒著衣，
叉手向佛，白曰：「世尊！
何因何緣，昔日少施設戒，多有比丘遵奉持者？
何因何緣，世尊今日多施設戒，少有比丘遵奉持者？」
^cb749a12世尊答曰：「跋陀和利！
若比丘眾不得利者，眾便無憙好法，若眾得利者，眾便生憙好法。
生喜好法已，世尊欲斷此憙好法故，便為弟子施設於戒。
如是稱譽廣大，上尊王所識知，大有福、多學問。
跋陀和利！若眾不多聞者，眾便不生憙好法，
若眾多聞者，眾便生憙好法。
眾生憙好法已，世尊欲斷此憙好法故，便為弟子施設戒。
跋陀和利！不以斷現世漏故，為弟子施設戒，
我以斷後世漏故，為弟子施設戒。
跋陀和利！是故我為弟子斷漏故施設戒，至受我教。
跋陀和利！我於昔時為諸比丘說清淨馬喻法，
此中何所因，汝憶不耶？」
^cb749a25尊者跋陀和利白曰：「世尊！
此中有所因。所以者何？
世尊為諸比丘施設一坐食戒，諸比丘眾皆奉學戒及世尊境界諸微妙法，
唯我說不堪任，從坐起去，以不學具戒及世尊境界諸微妙法故。
世尊！是謂此中有所因。」
^cb749b1世尊復告曰：「跋陀和利！
此中不但因是，跋陀和利！
若我為諸比丘當說清淨馬喻法者，汝必不一心，
不善恭敬，不思念聽。
跋陀和利！是謂此中更有因也。」
^cb749b4於是，尊者跋陀和利即從坐起，偏袒著衣，
叉手向佛，白曰：「世尊！
今正是時。善逝！今正是時。
若世尊為諸比丘說清淨馬喻法者，諸比丘從世尊聞已，當善受持。」
^cb749b8世尊告曰：「跋陀和利！
猶如知御馬者得清淨良馬，彼知御者先治其口，
治其口已，則有不樂於動轉，或欲或不欲。
所以者何？以未曾治故。
跋陀和利！若清淨良馬從御者治，第一治得成就，
彼御馬者，然復更治勒口絆脚、絆脚勒口而令驅行，
用令上閾，堪任王乘無上行，無上息治諸支節，
悉御令成，則有不樂於動轉，或欲或不欲。
所以者何？以數數治故。
跋陀和利！若清淨良馬，彼御馬者數數治時得成就者，
彼於爾時調、善調，得無上調、得第一無上調，
無上行、得第一行，便中王乘，食於王粟，稱說王馬。
^cb749b20「跋陀和利！如是。若時賢良智人成就十無學法，
無學正見，乃至無學正智者，彼於爾時調、
善調，得無上調、得第一無上調，無上止、
得第一止，除一切曲，除一切穢，除一切怖，
除一切癡，除一切諂，止一切塵，淨一切垢而無所著，
可敬可重，可奉可祠，一切天人良福田也。」
^cb749b26佛說如是。尊者跋陀和利及諸比丘，聞佛所說，歡喜奉行。
^lb^ck195【阿濕貝經】大品阿濕貝經第四
^cb749c3我聞如是：
一時，佛遊迦尸國，與大比丘眾俱，遊在一處，
告諸比丘：「我日一食，日一食已，無為無求，
無有病痛，身體輕便，氣力康強，安隱快樂。
汝等亦應日一食，日一食已，無為無求，
無有病痛，身體輕便，氣力康強，安隱快樂。」
^cb749c8爾時，世尊為比丘眾施設日一食戒，諸比丘眾皆奉學戒及世尊境界諸微妙法。
於是，世尊展轉到迦羅賴，住迦羅賴北村尸攝和林。
^cb749c11爾時，迦羅賴中有二比丘，一名阿濕貝，
二名弗那婆修，舊土地主、寺主、宗主，彼朝食、
暮食、晝食、過中食。
彼朝食、暮食、晝食、過中食已，無為無求，
無有病痛，身體輕便，氣力康強，安隱快樂。
眾多比丘聞已，往詣阿濕貝及弗那婆修比丘所，
而語彼曰：「阿濕貝！
弗那婆修！世尊遊迦尸國，與大比丘眾俱，
遊在一處，告諸比丘：『我日一食，日一食已，
無為無求，無有病痛，身體輕便，氣力康強，安隱快樂。
汝等亦應日一食，日一食已，無為無求，
無有病痛，身體輕便，氣力康強，安隱快樂。』
爾時，世尊為比丘眾施設日一食戒，諸比丘眾皆奉學戒及世尊境界諸微妙法。
阿濕貝！弗那婆修！
汝等亦應日一食，日一食已，無為無求，
無有病痛，身體輕便，氣力康強，安隱快樂；汝等莫違世尊及比丘眾。」
^cb749c27阿濕貝、弗那婆修聞已，報曰：「諸賢！
我等朝食、暮食、晝食、過中食。
朝食、暮食、晝食、過中食已，無為無求，無有病痛，
身體輕便，氣力康強，安隱快樂，我等何緣捨現而須待後？」
如是再三。
^cb750a2彼眾多比丘不能令阿濕貝及弗那婆修除惡邪見，
即從坐起，捨之而去，往詣佛所，稽首佛足，
却住一面，白曰：「世尊！
此迦羅賴中有二比丘，一名阿濕貝，二名弗那婆修，
舊土地主、寺主、宗主，彼朝食、暮食、晝食、過中食。
彼朝食、暮食、晝食、過中食已，無為無求，
無有病痛，身體輕便，氣力康強，安隱快樂。
世尊！我等聞已，便往至阿濕貝及弗那婆修比丘所，
而語彼曰：『阿濕貝！
弗那婆修！世尊遊迦尸國，與大比丘眾俱，
遊在一處，告諸比丘：「我日一食，日一食已，
無為無求，無有病痛，身體輕便，氣力康強，安隱快樂。
汝等亦應日一食，日一食已，無為無求，
無有病痛，身體輕便，氣力康強，安隱快樂。」
爾時，世尊為比丘眾施設日一食戒，諸比丘眾皆奉學戒及世尊境界諸微妙法。
阿濕貝！弗那婆修！
汝等亦應日一食，日一食已，無為無求，
無有病痛，身體輕便，氣力康強，安隱快樂；汝等莫違世尊及比丘眾。』
^cb750a21「阿濕貝、弗那婆修聞已，報我等曰：『諸賢！
我等朝食、暮食、晝食、過中食，朝食、暮食、
晝食、過中食已，無為無求，無有病痛，身體輕便，
氣力康強，安隱快樂，我等何緣捨現而須待後？』
如是再三。世尊！如我等不能令阿濕貝、
弗那婆修除惡邪見，即從坐起，捨之而去。」
^cb750a27世尊聞已，告一比丘：「汝往至阿濕貝、弗那婆修比丘所，
語如是曰：『阿濕貝！
弗那婆修！世尊呼汝等。』」
^cb750a29一比丘聞已：「唯然世尊！」
即從坐起，稽首佛足，繞三匝而去，至阿濕貝及弗那婆修比丘所，
語如是曰：「阿濕貝！
弗那婆修！世尊呼賢者等。」
^cb750b4阿濕貝、弗那婆修聞已，即詣佛所，稽首佛足，却坐一面。
^cb750b5世尊問曰：「阿濕貝！
弗那婆修！眾多比丘實語汝等：『阿濕貝、
弗那婆修比丘，世尊遊迦尸國，與大比丘眾俱，
遊在一處，告諸比丘：「我日一食，日一食已，
無為無求，無有病痛，身體輕便，氣力康強，安隱快樂。
汝等亦應日一食，日一食已，無為無求，
無有病痛，身體輕便，氣力康強，安隱快樂。」
爾時，世尊為比丘眾施設日一食戒，諸比丘眾皆奉學戒及世尊境界諸微妙法。
阿濕貝！弗那婆修！
汝等亦應日一食，日一食已，無為無求，
無有病痛，身體輕便，氣力康強，安隱快樂；汝等莫違世尊及比丘眾。』
^cb750b16「阿濕貝！弗那婆修！
汝等聞已，語諸比丘曰：『諸賢！
我等朝食、暮食、晝食、過中食，朝食、暮食、
晝食、過中食已，無為無求，無有病痛，身體輕便，
氣力康強，安隱快樂，我等何緣捨現而須待後？』
如是再三。阿濕貝！
弗那婆修！諸比丘不能令汝捨惡邪見，
即從坐起，捨之而去耶？」
^cb750b22阿濕貝、弗那婆修答曰：「實爾。」
^cb750b23世尊告曰：「阿濕貝！
弗那婆修！汝等知說如是法。
若有覺樂覺者，彼覺樂覺已，惡不善法轉增，善法轉減。
若有覺苦覺者，彼覺苦覺已，惡不善法轉減，善法轉增耶？」
^cb750b27阿濕貝、弗那婆修答曰：「唯然。
我等如是知世尊說法。
若有覺樂覺者，彼覺樂覺已，不善法轉增，善法轉減。
若有覺苦覺者，彼覺苦覺已，不善法轉減，善法轉增。」
^cb750c2世尊呵阿濕貝、弗那婆修比丘：「汝等癡人！
何由知我如是說法？
汝等癡人！從何口聞知如是說法？
汝等癡人！我不一向說，汝等一向受持。
汝等癡人！為眾多比丘語時，應如是如法答：
『我等未知，當問諸比丘！』」
^cb750c7爾時，世尊告諸比丘：「汝等亦如是知我說法。
若有覺樂覺者，彼覺樂覺已，不善法轉增，善法轉減。
若有覺苦覺者，彼覺苦覺已，不善法轉減，善法轉增耶？」
^cb750c10眾多比丘答曰：「不也。
世尊！」
^cb750c11世尊復問曰：「汝等云何知我說法？」
^cb750c12眾多比丘答曰：「世尊！
我等如是知世尊說法，或有覺樂覺者，
惡不善法轉增，善法轉減。
或有覺樂覺者，惡不善法轉減，善法轉增。
或有覺苦覺者，惡不善法轉增，善法轉減。
或有覺苦覺者，惡不善法轉減，善法轉增。
世尊！我等如是知世尊所說法。」
^cb750c17世尊聞已，歎諸比丘曰：「善哉！
善哉！若汝如是說，或有覺樂覺者，惡不善法轉增，善法轉減。
或有覺樂覺者，惡不善法轉減，善法轉增。
或有覺苦覺者，惡不善法轉增，善法轉減。
或有覺苦覺者，惡不善法轉減，善法轉增。
所以者何？我亦如是說，或有覺樂覺者，
惡不善法轉增，善法轉減。
或有覺樂覺者，惡不善法轉減，善法轉增。
或有覺苦覺者，惡不善法轉增，善法轉減。
或有覺苦覺者，惡不善法轉減，善法轉增。
^cb750c27「若我不知如真，不見、不解、不得、不正盡覺者，
或有樂覺者，不善法轉增，善法轉減，我不應說斷樂覺。
若我不知如真，不見、不解、不得、不正盡覺者，
或有樂覺者，惡不善法轉減，善法轉增，我不應說修樂覺。
若我不知如真，不見、不解、不得、不正盡覺者，
或有苦覺者，惡不善法轉增，善法轉減，我不應說斷苦覺。
若我不知如真，不見、不解、不得、不正盡覺者，
或有苦覺者，惡不善法轉減，善法轉增，我不應說修苦覺。
^cb751a8「若我知如真，見、解、得、正盡覺者，或有樂覺者，
惡不善法轉增，善法轉減，是故我說斷樂覺。
若我知如真，見、解、得、正盡覺者，或有樂覺，
惡不善法轉減，善法轉增，是故我說修樂覺。
若我知如真，見、解、得、正盡覺者，或有苦覺者，
惡不善法轉增，善法轉減，是故我說斷苦覺。
若我知如真，見、解、得、正盡覺者，或有苦覺者，
惡不善法轉減，善法轉增，是故我說修苦覺。
所以者何？我不說修一切身樂，亦不說莫修一切身樂。
我不說修一切身苦，亦不說莫修一切身苦。
我不說修一切心樂，亦不說莫修一切心樂。
我不說修一切心苦，亦不說莫修一切心苦。
^cb751a21「云何身樂我說不修？
若修身樂，惡不善法轉增，善法轉減者，如是身樂我說不修。
云何身樂我說修耶？
若修身樂，惡不善法轉減，善法轉增者，如是身樂我說修也。
云何身苦我說不修？
若修身苦，惡不善法轉增，善法轉減者，如是身苦我說不修。
云何身苦我說修耶？
若修身苦，惡不善法轉減，善法轉增者，如是身苦我說修也。
云何心樂我說不修？
若修心樂，惡不善法轉增，善法轉減者，如是心樂我說不修。
云何心樂我說修耶？
若修心樂，惡不善法轉減，善法轉增者，如是心樂我說修也。
云何心苦我說不修？
若修心苦，惡不善法轉增，善法轉減者，如是心苦我說不修。
云何心苦我說修耶？
若修心苦，惡不善法轉減，善法轉增者，如是心苦我說修也。
彼可修法知如真，不可修法亦知如真，
彼可修法知如真，不可修法亦知如真已，
不可修法便不修，可修法便修，不可修法便不修，
可修法便修已，便惡不善法轉減，善法轉增。
^cb751b11「我不說一切比丘行無放逸，亦復不說一切比丘不行無放逸。
云何比丘我說不行無放逸？
若有比丘俱解脫者。
云何比丘有俱解脫？
若有比丘八解脫身觸成就遊，已慧見諸漏已盡已知，
如是比丘有俱解脫，此比丘我說不行無放逸。
所以者何？此賢者本已行無放逸，若此賢者本有放逸者，
終無是處，是故我說此比丘不行無放逸。
若有比丘非俱解脫，有慧解脫者，云何比丘有慧解脫？
若有比丘八解脫身不觸成就遊，以慧見諸漏已盡已知，
如是比丘有慧解脫，此比丘我說不行無放逸。
所以者何？此賢者本已行無放逸，若此賢者本有放逸者，
終無是處，是故我說此比丘不行無放逸。
此二比丘我說不行無放逸。
^cb751b26「云何比丘我為說行無放逸？
若有比丘非俱解脫亦非慧解脫，而有身證。
云何比丘而有身證？
若有比丘八解脫身觸成就遊，不以慧見諸漏已盡已知，如是比丘而有身證。
此比丘我為說行無放逸，我見此比丘行無放逸，
為有何果，令我為此比丘說行無放逸耶？
或此比丘求於諸根，習善知識，行隨順住止，
諸漏已盡得無漏，心解脫、慧解脫，於現法中自知自覺自作證成就遊，
生已盡，梵行已立，所作已辦，不更受有，知如真。
謂我見此比丘行無放逸，有如是果。
是故我為此比丘說行無放逸。
^cb751c9「若有比丘非俱解脫非慧解脫，亦非身證而有見到。
云何比丘而有見到？
若有比丘一向決定信佛、法、眾，隨所聞法，
便以慧增上觀、增上忍，如是比丘而有見到。
此比丘我說行無放逸，我見此比丘行無放逸，
為有何果，令我為此比丘說行無放逸耶？
或此比丘求於諸根，習善知識，行隨順住止，
諸漏已盡得無漏，心解脫、慧解脫，於現法中自知自覺自作證成就遊，
生已盡，梵行已立，所作已辦，不更受有，知如真。
謂我見此比丘行無放逸，有如是果。
是故我為此比丘說行無放逸。
^cb751c20「若有比丘非俱解脫非慧解脫，又非身證亦非見到，而有信解脫。
云何比丘有信解脫？
若有比丘一向決定信佛、法、眾，隨所聞法，
以慧觀忍，不如見到，如是比丘有信解脫。
此比丘我為說行無放逸，我見此比丘行無放逸，
為有何果，令我為此比丘說行無放逸耶？
或此比丘求於諸根，習善知識，行隨順住止，
諸漏已盡得無漏，心解脫、慧解脫，於現法中自知自覺自作證成就遊，
生已盡，梵行已立，所作已辦，不更受有，知如真。
謂我見此比丘行無放逸，有如是果。
是故我為此比丘說行無放逸。
^cb752a3「若有比丘非俱解脫非慧解脫，又非身證復非見到，
亦非信解脫，而有法行。
云何比丘而有法行？
若有比丘一向決定信佛、法、眾，隨所聞法，
便以慧增上觀、增上忍，如是比丘而有法行。
此比丘我為說行無放逸，我見此比丘行無放逸，
為有何果，令我為此比丘說行無放逸耶？
或此比丘求於諸根，習善知識，行隨順住止，
於二果中必得一也，或於現法得究竟智，若有餘者得阿那含。
謂我見此比丘行無放逸，有如是果。
是故我為此比丘說行無放逸。
^cb752a14「若有比丘非俱解脫非慧解脫，又非身證復非見到，
非信解脫亦非法行，而有信行。
云何比丘而有信行？
若有比丘一向決定信佛、法、眾，隨所聞法，
以慧觀忍，不如法行，如是比丘而有信行。
此比丘我為說行無放逸，我見此比丘行無放逸，
為有何果，令我為此比丘說行無放逸耶？
或此比丘求於諸根，習善知識，行隨順住止，
於二果中必得一也，或於現法得究竟智，若有餘者得阿那含。
謂我見此比丘行無放逸，有如是果。
是故我為此比丘說行無放逸。
此諸比丘我說行無放逸。
^cb752a26「我不說一切諸比丘得究竟智，亦復不說一切諸比丘初得究竟智，
然漸漸習學趣迹，受教受訶，然後諸比丘得究竟智。
此諸比丘所得究竟智，云何漸漸習學趣迹，
受教受訶，然後諸比丘得究竟智。
此諸比丘所得究竟智耶？
或有信者便往詣，往詣已便奉習，奉習已便一心聽法，
一心聽法已便持法，持法已便思惟，思惟已便平量，
平量已便觀察，賢聖弟子觀察已，身諦作證，
慧增上觀，彼作是念：『此諦我未曾身作證，
亦非慧增上觀，此諦今身作證，以慧增上觀。』
如是漸漸習學趣迹，受教受訶，然後諸比丘得究竟智，此諸比丘所得究竟智。」
^cb752b10於是，世尊告曰：「阿濕貝！
弗那婆修！有法名四句，我欲為汝說，汝等欲知耶？」
^cb752b11阿濕貝及弗那婆修白曰：「世尊！
我等是誰？何由知法？」
^cb752b13於是，世尊便作是念：「此愚癡人！
越過於我此正法、律極大久遠。
若有法、律師貪著食、不離食者，彼弟子不應速行放逸，
況復我不貪著食、遠離於食？
信弟子者應如是說：『世尊是我師，我是世尊弟子。
世尊為我說法，善逝為我說法，令我長夜得義、得饒益安隱快樂。』
^cb752b19「彼信弟子於世尊境界多有所作，於世尊境界多所饒益，
於世尊境界多有所行，入世尊境界，止世尊境界者，
若遊東方，必得安樂，無眾苦患；若遊南方、
西方、北方者，必得安樂，無眾苦患。
若信弟子於世尊境界多有所作，於世尊境界多所饒益，
於世尊境界多有所行，入世尊境界，止世尊境界者，
我尚不說諸善法住，況說衰退？
但當晝夜增長善法而不衰退。
若信弟子於世尊境界多有所作，於世尊境界多所饒益，
於世尊境界多有所行，入世尊境界，止世尊境界者，
於二果中必得一也，或於現世得究竟智，或復有餘得阿那含。」
^cb752c3佛說如是。彼諸比丘聞佛所說，歡喜奉行。
〔第五後誦〕

^pb1^folio#agmm52中阿含經卷第五十二
^lb^au〔東晉罽賓三藏瞿曇僧伽提婆譯〕
^lb^ck196【周那經】大品周那經第五〔第五後誦〕
^cb752c12我聞如是：
一時，佛遊䟦耆，在舍彌村。
爾時，沙彌周那於彼波和中而受夏坐，
彼波和中有一尼揵，名曰親子，在彼命終。
終後不久，尼揵親子諸弟子等各各破壞，
不共和合，各說破壞，不和合事，鬪訟相縛，
相憎共諍：「我知此法，汝不知也。
汝知何法，如我所知？
我齊整，汝不齊整。
我相應，汝不相應。
應說前而說後，應說後而說前。
我勝，汝不如。我問汝事，汝不能答。
我已伏汝，當復更問。
若汝動者，我重縛汝。」
更互憍慠，但求勝說，而無訶者。
尼揵親子若有在家白衣弟子，彼皆厭患此尼揵親子諸弟子等。
所以者何？以其所說惡法、律故，非是出要，
不趣正覺，亦非善逝之所說也。
崩壞無柱，無所依怙，彼所尊師，亦非如來、
無所著、等正覺也。
^cb752c27於是，沙彌周那受夏坐訖，過三月已，補治衣竟，
攝衣持鉢，往舍彌村，住舍彌村北尸攝和林。
沙彌周那往詣尊者阿難所，到已禮足，
却坐一面，尊者阿難問曰：「賢者周那！
從何所來，何處夏坐？」
^cb753a2沙彌周那答曰：「尊者阿難！
我從波和來，於波和中而受夏坐。
尊者阿難！彼波和中有一尼揵，名曰親子，在彼命終。
終後不久，尼揵親子諸弟子等各各破壞，
不共和合，各說破壞，不和合事，鬪訟相縛，
相憎共諍：『我知此法，汝不知也。
汝知何法，如我所知？
我齊整，汝不齊整。
我相應，汝不相應。
應說前而說後，應說後而說前。
我勝，汝不如。我問汝事，汝不能答。
我已伏汝，當復更問。
若汝動者，我重縛汝。』
更互憍慠，但求勝說，而無訶者。
尼揵親子若有在家白衣弟子，彼皆厭患此尼揵親子諸弟子等。
所以者何？以其所說惡法、律故，非是出要，
不趣正覺，亦非善逝之所說也。
崩壞無柱，無所依怙，彼所尊師，亦非如來、
無所著、等正覺也。」
^cb753a17尊者阿難聞已，語曰：「賢者周那！
得因此說，可往見佛，奉獻世尊。
賢者周那！今共詣佛，具向世尊而說此事，儻能因此得從世尊聞異法也。」
^cb753a20於是，尊者阿難與沙彌周那俱往詣佛，
稽首佛足，尊者阿難却住一面，沙彌周那却坐一面。
^cb753a22尊者阿難白曰：「世尊！
今日沙彌周那來詣我所，稽首我足，却坐一面，
我問曰：『賢者周那！
從何所來？何處夏坐？』
沙彌周那即答我曰：『尊者阿難！
我從波和來，於波和中而受夏坐。
尊者阿難！彼波和中有一尼揵，名曰親子，
在彼命終，終後不久，尼揵親子諸弟子等各各破壞，
不共和合，各說破壞，不和合事，鬪訟相縛，
相憎共諍：「我知此法，汝不知也。
汝知何法，如我所知？
我齊整，汝不齊整。
我相應，汝不相應。
應說前而說後，應說後而說前。
我勝，汝不如。我問汝事，汝不能答。
我已伏汝，當復更問。
若汝動者，我重縛汝。」
更互憍慠，但求勝說，而無訶者。
尼揵親子若有在家白衣弟子，彼皆厭患此尼揵親子諸弟子等。
所以者何？以其所說惡法、律故，非是出要，
不趣正覺，亦非善逝之所說也。
崩壞無柱，無所依怙，彼所尊師，亦非如來、
無所著、等正覺也。』
^cb753b10「世尊！我聞此已，恐怖驚懼，舉身毛竪，莫令有比丘於世尊去後而在眾中起如是鬪諍，
謂此鬪諍不益多人，多人有苦，非義非饒益，
非安隱快樂，乃至天人生極苦患。
世尊！我見一比丘坐世尊前，至心敬重世尊，善護善逝。
世尊！我見此已，便作是念：『若令此比丘於世尊去後，
而在眾中起如是鬪諍，謂此鬪諍不益多人，
多人有苦，非義非饒益，非安隱快樂，乃至天人生極苦患。』」
^cb753b19於是，世尊問曰：「阿難！
汝見何等眾中有鬪諍者，謂此鬪諍不益多人，
多人有苦，非義非饒益，非安隱快樂，乃至天人生極苦患耶？」
^cb753b22尊者阿難答曰：「世尊！
謂有鬪諍，因增上戒、增上心、增上觀，於其眾中生而生者。
世尊！謂此鬪諍不益多人，多人有苦，非義非饒益，
非安隱快樂，乃至天人生極苦患。」
^cb753b26世尊告曰：「阿難！此鬪諍甚少，謂因增上戒、
增上心、增上觀。阿難！
若有鬪諍，因道、因道迹䟽，於其眾中生而生者，阿難！
謂此鬪諍不益多人，多人有苦，非義非饒益，非安隱快樂。
阿難！汝見其中有二比丘，各各異意而起鬪諍，
是法、是非法，是律、是非律，是犯、是非犯，
或輕、或重，可悔、不可悔，可護、不可護，有餘、
無餘，起、不起。阿難！
於意云何？若我法聚，自知自覺自作證，
四念處、四正斷、四如意足、五根、五力、七覺支、八支聖道。
阿難！尼揵親子實非薩云若，而自稱薩云若。
阿難！若尼揵親子一切知、一切見者，彼為弟子施設六諍本，
謂可聞而止。」
^cb753c10於是，尊者阿難叉手向佛，白曰：「世尊！
今正是時。善逝！今正是時。
若世尊為諸比丘說六諍本者，諸比丘從世尊聞，當善受持。」
^cb753c13世尊告曰：「阿難！諦聽，善思念之，我當為汝具分別說。」
^cb753c14尊者阿難白曰：「唯然。
當受教聽。」
^cb753c15佛言：「阿難！或有一人瞋惱者結纏。
阿難！謂人瞋惱者結纏，彼不敬師，不見法，
不護戒，彼不敬師，不見法，不護戒已，便於眾中起如是諍。
謂此鬪諍不益多人，多人有苦，非義非饒益，
非安隱快樂，乃至天人生極苦患。
阿難！如是鬪諍，汝於內外見而不盡者，
為斷此諍故，汝當速求方便，學極精勤，
正念正智，忍莫令退。
阿難！猶人為火燒頭、燒衣，急求方便，救頭、救衣。
如是鬪諍，汝於內外見而不盡者，為斷此諍故，
汝當速求方便，學極精勤，正念正智，忍莫令退。
阿難！如是鬪諍，汝於內外見盡者，汝當重護彼心，
常無放逸，欲止此諍故，如是此諍，汝斷根本。
阿難！猶人為火燒頭、燒衣，急求方便，救頭、救衣。
如是鬪諍，汝於內外見盡者，汝當重護彼心，
常無放逸，欲止此諍故，如是此諍，汝斷根本。
^cb754a3「如是不語結、慳、嫉、諂誑、無慚、無愧、惡欲、
邪見、惡性不可制。
阿難！若有一人惡欲、邪見、惡性不可制，
彼不敬師，不見法，不護戒，彼不敬師，不見法，
不護戒已，便於眾中起如是諍，謂此鬪諍不益多人，
多人有苦，非義非饒益，非安隱快樂，乃至天人生極苦患。
阿難！如是鬪諍，汝於內外見而不盡者，
為斷此諍故，汝當速求方便，學極精勤，
正念正智，忍莫令退。
阿難！猶人為火燒頭、燒衣，急求方便，救頭、救衣。
如是鬪諍，汝於內外見而不盡者，為斷此諍故，
汝當速求方便，學極精勤，正念正智，忍莫令退。
阿難！如是鬪諍，汝於內外見盡者，汝當重護彼心，
常無放逸，欲止此諍故，如是此諍，汝斷根本。
阿難！猶人為火燒頭、燒衣，急求方便，救頭、救衣。
如是鬪諍，汝於內外見盡者，汝當重護彼心，
常無放逸，欲止此諍故，如是此諍，汝斷根本。
^cb754a20「復次，阿難！有七止諍，一者應與面前止諍律。
二者應與憶止諍律。
三者應與不癡止諍律。
四者應與自發露止諍律。
五者應與君止諍律。
六者應與展轉止諍律。
七者應與如棄糞掃止諍律。
阿難！云何應與面前止諍律？
云何斷此諍？謂因面前止諍律也。
阿難！一人者一人教訶，護以法、律如尊師教，面前令歡喜。
一人者二人、一人者多人、一人者眾教訶，
護以法、律，如尊師教，面前令歡喜。
二人者二人教訶，護以法、律，如尊師教，面前令歡喜。
二人者多人、二人者眾、二人者一人教訶，
護以法、律，如尊師教，面前令歡喜。
多人者多人教訶，護以法、律，如尊師教，面前令歡喜。
多人者眾、多人者一人、多人者二人教訶，
護以法、律，如尊師教，面前令歡喜。
眾者眾教訶，護以法、律，如尊師教，面前令歡喜。
眾者一人、眾者二人、眾者多人教訶，護以法、
律，如尊師教，面前令歡喜。
阿難！是謂應與面前止諍律，如是斷此諍，謂因面前止諍律也。
^cb754b11「阿難！云何應與憶止諍律？
云何斷此諍？謂因憶止諍律也。
阿難！若有一人犯戒而不憶，諸比丘見已，
便語彼曰：『汝曹犯戒而不自憶，汝應從眾求於憶律，眾當共與賢者憶律。』
阿難！若處有眾和集會者，彼比丘應詣，
偏袒著衣，脫屣入眾，稽首禮長老上尊比丘足，
長跪叉手，白長老上尊比丘曰：『諸尊！
聽我曾犯戒而不憶，我今從眾求於憶律，願眾和合與我憶律。』
阿難！為彼比丘故，眾共和集，應與憶律，
以法以律，如尊師教，面前令歡喜。
阿難！是謂應與憶止諍律，如是斷此諍，謂因憶止諍律也。
^cb754b22「阿難！云何應與不癡止諍律？
云何斷此諍？謂因不癡止諍律也。
阿難！若有一人狂發而心顛倒，彼狂發心顛倒已，
多不淨行，非沙門法，不順法行而說違犯。
彼於後時還得本心，諸比丘見已，便語彼曰：
『汝曹狂發而心顛倒，狂發心顛倒已，多不淨行，
非沙門法，不順法行而說違犯。
賢者於後還得本心，賢者可從眾求不癡律，眾當共與賢者不癡律。』
阿難！若處有眾和集會者，彼比丘應詣，
偏袒著衣，脫屣入眾，稽首禮長老上尊比丘足，
長跪叉手，白長老上尊比丘曰：『諸尊！
聽我曾狂發而心顛倒，狂發心顛倒已，
多不淨行，非沙門法，不順法行而說違犯。
我於後時還得本心，我今從眾求不癡律，願眾和合與我不癡律。』
阿難！為彼比丘故，眾共和集，應與不癡律，
以法以律，如尊師教，面前令歡喜。
阿難！是謂應與不癡止諍律，如是斷此諍，謂因不癡止諍律也。
^cb754c11「阿難！云何應與自發露止諍律？
云何斷此諍？謂因自發露止諍律也。
阿難！若有一人犯戒，或有語者，或不語者，
或有憶者，或不憶者。
阿難！若處有眾和集會者，彼比丘應詣，
偏袒著衣，脫屣入眾，稽首禮長老上尊比丘足，
長跪叉手，白長老上尊比丘曰：『諸尊！
聽！我犯某戒，我今向長老上尊比丘至心發露，
自說顯示，不敢覆藏，更善護持，後不復作。』
阿難！諸比丘眾當問彼比丘曰：『賢者自見所犯耶？』
彼應答曰：『實自見所犯。』
眾當語彼：『更善護持，莫復作也。』
阿難！是謂應與自發露止諍律，如是斷此諍，謂因自發露止諍律也。
^cb754c24「阿難！云何應與君止諍律？
云何斷此諍？謂因與君止諍律也。
阿難！若有一人不知羞恥，不悔見聞，從他疑者惡欲，
彼犯戒已，稱一處知，稱一處見，稱一處知已，
稱一處見，稱一處見已，稱一處知，在眾中稱一處知，
在眾中稱一處見，稱一處知已，稱一處見，
稱一處見已，稱一處知。
阿難！為彼比丘故，眾共和集，應與君律，
君無道無理，君惡不善。
所以者何？謂君犯戒已，稱一處知，稱一處見，
稱一處知已，稱一處見，稱一處見已，稱一處知，
在眾中稱一處知，在眾中稱一處見，稱一處知已，
稱一處見，稱一處見已，稱一處知。
阿難！是謂應與君止諍律，如是斷此諍，謂因與君止諍律也。
^cb755a9「阿難！云何應與展轉止諍律？
云何斷此諍？謂因展轉止諍律也。
阿難！有二比丘於其中間若干意起諍，
謂是法、非法，是律、非律，是犯、非犯，或輕、
或重，可說、不可說，可護、不可護，有餘、無餘，
可悔、不可悔。阿難！
彼比丘猥處止此諍，若猥處止者，此諍當言止，
若猥處不止者，此諍可白眾，若於眾中止者，
此諍當言止，若於眾中不止者，阿難！
相近住者，於中若有比丘持經、持律、持母者，
此比丘共往至彼，說此諍事，若在道路止者，
此諍當言止，若道路不止者，此諍當復向眾說，
若在眾止者，此諍當言止，若在眾不止者，阿難！
若多伴助者，持經、持律、持母者，阿難！
彼比丘應者止此諍，以法以律，如尊師教，面前令歡喜。
阿難！是謂應與展轉止諍律，如是斷此諍，謂因展轉止諍律也。
^cb755a24「阿難！云何應與如棄糞掃止諍律？
云何斷此諍？謂因如棄糞掃止諍律也。
阿難！若有住處諸比丘眾鬪訟憎嫉，相憎共諍。
阿難！彼諸比丘分立二部，分立二部已，
若於一部中有長老上尊者，或有次者，
有宗主者，或有次者。
阿難！此比丘語彼比丘曰：『諸賢！
聽！我等無道無理，我等惡不善。
所以者何？我等於此善說法、律，至信、捨家、
無家、學道，鬪訟憎嫉，相憎共諍。
諸賢！因此諍，我等犯戒者除偷羅柘，除家相應，
我自為己，亦為彼諸賢故，今向賢至心發露，
自說顯示，不敢覆藏，更善護持，後不復作。』
^cb755b7「阿難！若此部中無一比丘應者，阿難！
此比丘應往至彼第二部，到已稽首，禮長老上尊比丘足，
長跪叉手，白長老上尊比丘曰：『諸尊！
聽！我等無道無理，我等惡不善。
所以者何？我等於此善說法、律，至信、捨家、
無家、學道，鬪訟憎嫉，相憎共諍。
諸賢！因此諍，我等犯戒者除偷羅柘，除家相應，
我自為己，亦為彼諸賢故，今向長老上尊至心發露，
自說顯示，不敢覆藏，更善護持，後不復作。』
阿難！彼比丘當語此比丘曰：『賢者！
汝自見犯戒耶？』彼應答曰：『實自見所犯。』
彼當語此：『更善護持，莫復作也。』
第二部亦復如是。
阿難！是謂應與如棄糞掃止諍律，如是斷此諍，謂因如棄糞掃止諍律也。
^cb755b20「阿難！我今令汝說六慰勞法，諦聽，諦聽，善思念之。」
^cb755b22尊者阿難白曰：「唯然。
當受教聽。」
佛言：「云何為六？慈身業，向諸梵行，法是慰勞法、
愛法、樂法，令愛令重，令奉令敬，令修令攝，
得沙門，得一心，得精進，得涅槃，慈口業，慈意業。
若法利如法得，自所得飯食，至在鉢中，
如是利分布，施諸梵行，是法慰勞法、愛法、
樂法，令愛令重，令奉令敬，令修令攝，得沙門，
得一心，得精進，得涅槃。
若有戒不缺不穿，無穢無黑異，如地不隨他，
聖所稱譽，具足善受持如是戒分，布施諸梵行，
是法慰勞法、愛法、樂法，令愛令重，令奉令敬，
令修令攝，得沙門，得一心，得精進，得涅槃。
若有聖見出要，明見深達，能正盡苦，如是見分布，
施諸梵行，是法慰勞法、愛法、樂法，令愛令重，
令奉令敬，令修令攝，得沙門，得一心，得精進，得涅槃。
阿難！我向所說六慰勞法者，因此故說。
^cb755c9「阿難！若汝等此六諍本止絕斷者，及此七止諍，
眾中起鬪諍，以如棄糞掃止諍律止者，復行此六慰勞法。
阿難！如是汝於我去後共同和合，歡喜不諍，
同一一心，同一一教，合一水乳，快樂遊行，如我在時。」
^cb755c14佛說如是。尊者阿難及諸比丘，聞佛所說，歡喜奉行。
^lb^ck197【優婆離經】大品優婆離經第六
^cb755c19我聞如是：
一時，佛遊瞻波，在恒伽池岸。
爾時，尊者優婆離則於晡時，從燕坐起，
往詣佛所，稽首佛足，却坐一面，白曰：「世尊！
若比丘眾共和合，作異業、說異業者，是如法業、如律業耶？」
^cb755c23世尊答曰：「不也。優婆離！」
尊者優婆離復問曰：「世尊！
若比丘眾共和合，應與面前律者而與憶律，
應與憶律者而與面前律，是如法業、如律業耶？」
^cb755c26世尊答曰：「不也。優婆離！」
^cb755c27尊者優婆離復問曰：「世尊！
若比丘眾共和合，應與憶律者而與不癡律，
應與不癡律者而與憶律，是如法業、如律業耶？」
^cb755c29世尊答曰：「不也。優婆離！」
^cb756a1尊者優婆離復問曰：「世尊！
若比丘眾共和合，應與不癡律者而與自發露律，
應與自發露律者而與不癡律，是如法業、如律業耶？」
^cb756a4世尊答曰：「不也。優婆離！」
^cb756a5尊者優婆離復問曰：「世尊！
若比丘眾共和合，應與自發露律者而與君律，
應與君律者而與自發露律，是如法業、如律業耶？」
^cb756a8世尊答曰：「不也。優婆離！」
尊者優婆離復問曰：「世尊！
若比丘眾共和合，應與君者而責數嘖路𡂡，
應責數嘖路𡂡者而與君，是如法業、如律業耶？」
^cb756a11世尊答曰：「不也。優婆離！」
尊者優婆離復問曰：「世尊！
若比丘眾共和合，應責數嘖路𡂡者而下置，
應下置者而責數嘖路𡂡，是如法業、如律業耶？」
^cb756a14世尊答曰：「不也。優婆離！」
尊者優婆離復問曰：「世尊！
若比丘眾共和合，應下置者而舉，應舉者而下置，
是如法業、如律業耶？」
^cb756a16世尊答曰：「不也。優婆離！」
^cb756a17尊者優婆離復問曰：「世尊！
若比丘眾共和合，應舉者而擯，應擯者而舉，
是如法業、如律業耶？」
^cb756a19世尊答曰：「不也。優婆離！」
^cb756a20尊者優婆離復問曰：「世尊！
若比丘眾共和合，應擯者而與憶，應與憶者而擯，
是如法業、如律業耶？」
^cb756a22世尊答曰：「不也。優婆離！」
^cb756a23尊者優婆離復問曰：「世尊！
若比丘眾共和合，應與憶者而從根本治，
應從根本治者而與憶，是如法業、如律業耶？」
^cb756a25世尊答曰：「不也。優婆離！」
^cb756a26尊者優婆離復問曰：「世尊！
若比丘眾共和合，應從根本治者而驅出，
應驅出者而從根本治，是如法業、如律業耶？」
^cb756a28世尊答曰：「不也。優婆離！」
^cb756a29尊者優婆離復問曰：「世尊！
若比丘眾共和合，應驅出者而行不慢，
應行不慢者而驅出，是如法業、如律業耶？」
^cb756b3世尊答曰：「不也。優婆離！」
尊者優婆離復問曰：「世尊！
若比丘眾共和合，應行不慢者而治，應治者而行不慢，
是如法業、如律業耶？」
^cb756b6世尊答曰：「不也。優婆離！
優婆離！若比丘眾共和合，作異業，說異業者，
是不如法業、不如律業，眾亦有罪。
優婆離！若比丘眾共和合，應與面前律而與憶律，
應與憶律而與面前律者，是不如法業、
不如律業，眾亦有罪。
優婆離！若比丘眾共和合，應與憶律而與不癡律，
應與不癡律而與憶律者，是不如法業、
不如律業，眾亦有罪。
優婆離！若比丘眾共和合，應與不癡律而與自發露律，
應與自發露律而與不癡律者，是不如法業、
不如律業，眾亦有罪。
^cb756b16「優婆離！若比丘眾共和合，應與自發露律而與君律，
應與君律而與自發露律者，是不如法業、
不如律業，眾亦有罪。
優婆離！若比丘眾共和合，應與君律而責數嘖路𡂡，
應責數嘖路𡂡而與君律者，是不如法業、
不如律業，眾亦有罪。
優婆離！若比丘眾共和合，應責數嘖路𡂡而下置，
應下置而責數嘖路𡂡者，是不如法業、
不如律業，眾亦有罪。
優婆離！若比丘眾共和合，應下置而舉，
應舉而下置者，是不如法業、不如律業，眾亦有罪。
^cb756b26「優婆離！若比丘眾共和合，應舉而擯，應擯而舉者，
是不如法業、不如律業，眾亦有罪。
優婆離！若比丘眾共和合，應擯而與憶，
應與憶而擯者，是不如法業、不如律業，眾亦有罪。
優婆離！若比丘眾共和合，應與憶而從根本治，
應從根本治而與憶者，是不如法業、不如律業，眾亦有罪。
優婆離！若比丘眾共和合，應從根本治而驅出，
應驅出而從根本治者，是不如法業、不如律業，眾亦有罪。
優婆離！若比丘眾共和合，應驅出而行不慢，
應行不慢而驅出者，是不如法業、不如律業，眾亦有罪。
優婆離！若比丘眾共和合，應行不慢而治，
應治而行不慢者，是不如法業、不如律業，眾亦有罪。
^cb756c11「優婆離！若比丘眾共和合，隨所作業即說此業者，
是如法業、如律業，眾亦無罪。
優婆離！若比丘眾共和合，應與面前律即與面前律，
應與憶律即與憶律，應與不癡律即與不癡律，
應與自發露律即與自發露律，應與君律即與君律，
應責數嘖路𡂡即責數嘖路𡂡，應下置即下置，
應舉即舉，應擯即擯，應憶即憶，應從根本治即從根本治，
應驅出即驅出，應行不慢即行不慢，應治即治者，
是如法業、如律業，眾亦無罪。
^cb756c20「優婆離！汝當學隨所作業即說此業，應與面前律即與面前律，
應與憶律即與憶律，應與不癡律即與不癡律，
應與自發露律即與自發露律，應與君律即與君律，
應責數嘖路𡂡即責數嘖路𡂡，應下置即下置，
應舉即舉，應擯即擯，應憶即憶，應從根本治即從根本治，
應驅出即驅出，應行不慢即行不慢，應治即治者。
優婆離！汝當如是學。」
^cb756c28佛說如是。尊者優婆離及諸比丘，聞佛所說，歡喜奉行。
^lb^ck198【調御地經】大品調御地經第七
^cb757a5我聞如是：
一時，佛遊王舍城，在竹林迦蘭陀園。
^cb757a6爾時，沙彌阿夷那和提亦遊王舍城，在無事處，住禪屋中。
彼時王童子耆婆先那中後仿佯，至沙彌阿夷那和提所，
共相問訊，却坐一面，語曰：「賢者阿奇舍那！
欲有所問，聽我問耶？」
^cb757a10沙彌阿夷那和提告曰：「賢王童子！
欲問便問，我聞當思。」
^cb757a11王童子問曰：「阿奇舍那！
實比丘此法、律中不放逸，行精勤，得一心耶？」
^cb757a13沙彌答曰：「賢王童子！
實比丘此法、律中不放逸，行精勤，得一心。」
^cb757a14王童子復問曰：「賢者阿奇舍那！
汝當隨所聞，汝隨所誦習者，盡向我說，
如比丘此法、律中不放逸，行精勤，得一心。」
^cb757a17沙彌答曰：「賢王童子！
我不堪任隨所聞法，隨所誦習，廣向汝說，
如比丘此法、律中不放逸，行精勤，得一心也。
賢王童子！若我隨所聞法，隨所誦習，向賢王童子說，
如比丘此法、律中不放逸，行精勤，得一心者，
或賢王童子不知也，如是我唐煩勞。」
^cb757a23王童子語沙彌曰：「賢者阿奇舍那！
汝未為他所伏，以何意故而自退耶？
賢者阿奇舍那！如隨所聞法，隨所誦習，
可向我說，如比丘此法、律中不放逸，行精勤，得一心。
若我知者為善，若我不知者，我便不復更問諸法。」
^cb757a28於是，沙彌阿夷那和提隨所聞法，隨所誦習，
向王童子耆婆先那說，如比丘此法、律中不放逸，
行精勤，得一心。
^cb757b1於是，王童子耆婆先那語曰：「賢者阿奇舍那！
若比丘此法、律中不放逸，行精勤，得一心者，終無是處。」
說無是處已，即從坐起，不辭而去。
^cb757b5王童子耆婆先那去後不久。
於是，沙彌阿夷那和提往詣佛所，稽首作禮，
却坐一面，與王童子耆婆先那所共論者，盡向佛說。
^cb757b8世尊聞已，告沙彌曰：「阿奇舍那！
止！王童子耆婆先那云何得？
行欲著欲，為欲愛所食，為欲所燒。
若地斷欲、斷欲愛、斷欲燒熱，無欲知、無欲見、
無欲覺，此地王童子知者、見者，終無是處。
所以者何？阿奇舍那！
王童子耆婆先那常行欲也。
^cb757b13「阿奇舍那！猶四調御，象調御、馬調御、牛調御、
人調御，於中二調御不可調御，二調御可調御。
阿奇舍那！於意云何？
若此二調御不可調御，此未調、未調地、
未調御受御事者，終無是處。
若此二調御可調御，善調御，此調、未調地，
御受御事者，必有是處。
如是，此阿奇舍那！
止！王童子耆婆先那云何得？
行欲著欲，為欲愛所食，為欲所燒，若地斷欲、
斷欲愛、斷欲煩熱，無欲知、無欲見、無欲覺，
此地王童子知者、見者，終無是處。
所以者何？阿奇舍那！
王童子耆婆先那常行欲也。
^cb757b24「阿奇舍那！猶去村不遠，有大石山，無缺無穿，
實而不虛，堅固不動，都合為一。
或有二人正欲見者，彼中一人速疾上山，第二人者依住山下。
石山上人見石山邊有好平地、園觀、林木、
清泉、華池、長流、河水，山上人見已，語山下人：
『汝見山邊有好平地、園觀、林木、清泉、華池、
長流、河水耶？』山下人答曰：『若我見山，彼邊有好平地、
園觀、林木、清泉、華池、長流、河水者，終無是處。』
於是，石山上人疾疾來下，捉山下人速疾將上，
於石山上，到已問曰：『汝見山邊有好平地、
園觀、林木、清泉、華池、長流、河水耶？』
彼人答曰：『今始見也。』
復問彼人曰：『汝本言見者，終無是處。
今復言見，為何謂耶？』
彼人答曰：『我本為山之所障礙，故不見耳。』
如是，阿奇舍那！止！
王童子耆婆先那云何得？
行欲著欲，為欲愛所食，為欲所燒，若地斷欲、
斷欲愛、斷欲煩熱，無欲知、無欲見、無欲覺，
此地王童子知者、見者，終無是處。
^cb757c13「阿奇舍那！昔者剎利頂生王有捕象師，
王告之曰：『汝捕象師，為我捕取野象將來，得已白我。』
時，捕象師受王教已，即乘王象往野林中。
彼捕象師在野林中見大野象，見已捉繫，著王象項。
彼時王象將野象出在於露地，彼捕象師還詣剎利頂生王所，
白曰：『天王！已得野象，繫在露地，隨天王意。』
剎利頂生王聞已告曰：『善調象師！
汝今可速調此野象，伏令善調象，善調已，還來白我。』
於是善調象師受王教已，持極大杖，著右肩上，
往野象所，以杖著地，繫野象項，制樂野意，
除野欲念，止野疲勞，令樂村邑，習愛人間，善調象師先與飲食。
^cb757c26「阿奇舍那！若彼野象從調象師初受飲食，
善調象師便作是念：『今此野象必得生活。
所以者何？此野大象初受飲食。』
若彼野象從調象師初受飲食者，善調象師則以柔軟可愛言向，
臥起、去來、取捨、屈申。
若彼野象從調象師，則以柔軟可愛言向，
臥起、去來、取捨、屈申者，如是野象隨調象師教。
阿奇舍那！若彼野象從調象師隨受教者，
善調象師則縛前兩脚、後脚、兩䏶、兩脇、
尾脊、頭額、耳、牙，及縛其鼻，使人捉鉤，騎其頭上，
令眾多人持刀、楯、矟、鉾、戟、斧、鉞而在前立，
善調象師手執鋒鉾，在野象前而作是語：
『我今治汝，令不移動，治汝勿動搖。』
若彼野象從調象師治不移動時，不舉前脚，
亦不動後脚，兩䏶、兩脇、尾脊、頭額、耳、牙及鼻皆不動搖，如是野象隨調象師住不移動。
^cb758a12「阿奇舍那！若彼野象隨調象師不移動者，
彼於爾時忍刀、楯、矟、鉾、戟、斧、鉞、喚呼高聲，
若嘯吹螺、擊鼓、椎鐘，皆能堪忍。
若彼野象能堪忍者，彼於爾時調御、善調御，
得上調御、得最上調御，上速疾、無上速疾，
可中王乘，受食王廩，稱說王象。
^cb758a18「如是。阿奇舍那！若時如來出世，無所著、
等正覺、明行成為、善逝、世間解、無上士、
道法御、天人師，號佛、眾祐。
彼於此世，天及魔、梵、沙門、梵志，從人至天，
自知自覺，自作證成就遊。
彼說法初妙、中妙、竟亦妙，有義有文，具足清淨，顯現梵行。
彼所說法，居士子聞，居士子聞已，得信如來所說法。
彼得信已，剃除鬚髮，著袈裟衣，至信、捨家、
無家、學道。阿奇舍那！
爾時聖弟子出在露地，猶王野象，如是野象貪欲樂著者，謂在林中。
阿奇舍那！如是天及人貪欲樂著，謂在五欲，
色、聲、香、味、觸。如來初始御彼比丘：『汝當護身及命清淨，
當護口、意及命清淨。』
^cb758b1「若聖弟子護身及命清淨，護口、意及命清淨者，
如來復調御比丘：『汝當觀內身如身，乃至觀覺、
心、法如法。』若聖弟子觀內身如身，乃至觀覺、
心、法如法者，此四念處，謂在賢聖弟子心中，
繫縛其心，制樂家意，除家欲念，止家疲勞，
令樂正法，修習聖戒。
阿奇舍那！猶調象師受剎利頂生王教已，
持極大杖，著右肩上，往野象所，以杖著地，
繫野象頸，制樂野意，除野欲念，止野疲勞，
令樂村邑，習愛人間。
如是，阿奇舍那！此四念處，謂在賢聖弟子心中，
繫縛其心，制樂家意，除家欲念，止家疲勞，
令樂正法，修習聖戒。
^cb758b13「若聖弟子觀內身如身，乃至觀覺、心、法如法。
彼如來復更調御比丘：『汝當觀內身如身，
莫念欲相應念，乃至觀覺、心、法如法，莫念非法相應念。』
若聖弟子觀內身如身，不念欲相應念，
乃至觀覺、心、法如法，不念非法相應念者，如是聖弟子隨如來教。
阿奇舍那！猶如野象從調象師，則以柔軟可愛言向，
臥起、去來、取捨、屈伸者，如是野象隨調象師教。
如是，阿奇舍那！若聖弟子觀內身如身，
不念欲相應念，乃至觀覺、心、法如法，不念非法相應念，如是聖弟子隨如來教。
^cb758b24「若聖弟子隨如來教者，如來復更調御比丘：
『汝當離欲、離惡不善之法，至得第四禪成就遊。』
若聖弟子離欲、離惡不善之法，至得第四禪成就遊者，如是聖弟子則隨如來住不移動。
阿奇舍那！猶如野象從調象師治不移動時，
不舉前脚，亦不動後脚，兩䏶、兩脇、尾脊、
頭額、耳、牙及鼻皆不動搖，如是野象隨調象師住不移動。
如是，阿奇舍那！若聖弟子離欲、離惡不善之法，
至得第四禪成就遊者，如是聖弟子則隨如來住不移動。
^cb758c6「若聖弟子隨如來住不移動者，彼於爾時則能堪忍飢渴、
寒熱、蚊虻、蠅蚤、風日所逼，惡聲、捶杖亦能忍之，
身遇諸疾極為苦痛，至命欲絕，諸不可樂皆能堪耐。
阿奇舍那！猶如野象隨調象師住不移動，
彼於爾時忍刀、楯、矟、鉾、戟、斧、鉞、喚呼高聲，
若嘯吹螺、擊鼓、椎鐘，皆能堪忍。
如是，阿奇舍那！若聖弟子隨如來住不移動者，
彼於爾時則能堪忍飢渴、寒熱、蚊虻、蠅蚤、
風日所逼，惡聲、捶杖亦能忍之，身遇諸疾極為苦痛，
至命欲絕，諸不可樂皆能堪耐。
^cb758c16「阿奇舍那！若聖弟子隨如來能堪忍者，
彼於爾時調御、善調御，得上調御、最上調御，
得上息、最上息，除諸曲惡、恐怖、愚癡及諛諂，
清淨止塵，無垢無穢，可呼可請，可敬可重，
實可供養，為一切天人良福田也。
阿奇舍那！猶如野象能堪忍者，彼於爾時調御、
善調御，得上調御、得最上調御，上速疾、
無上速疾，可中王乘，受食王廩，稱說王象。
如是，阿奇舍那！若聖弟子隨如來能堪忍者，
彼於爾時調御、善調御，得上調御、最上調御，
得上息，最上息，除諸曲惡、恐怖、愚癡及諛諂，
清淨止塵，無垢無穢，可呼可請，可敬可重，
實可供養，為一切天人良福田也。
^cb758c29「阿奇舍那！少野象不調御死者，說不調御死，
中、老野象不調御死者，說不調御死。
阿奇舍那！少聖弟子不調御命終者，說不調御命終，
中、老聖弟子不調御命終者，說不調御命終。
阿奇舍那！少野象善調御死者，說善調御死，
中、老野象善調死者，說善調御死。
阿奇舍那！少聖弟子善調御命終者，說善調御命終，
中、老聖弟子善調御命終者，說善調御命終。」
^cb759a8佛說如是。沙彌阿夷那和提及諸比丘，
聞佛所說，歡喜奉行。
〔第五後誦〕

^pb1^folio#agmm53中阿含經卷第五十三
^lb^au〔東晉罽賓三藏瞿曇僧伽提婆譯〕
^lb^ck199【癡慧地經】大品癡慧地經第八〔第五後誦〕
^cb759a20我聞如是：
一時，佛遊舍衛國，在勝林給孤獨園。
^cb759a21爾時，世尊告諸比丘：「我今為汝說愚癡法、
智慧法，諦聽，諦聽，善思念之。」
時，諸比丘受教而聽。
^cb759a23佛言：「云何愚癡法？
愚癡人有三相愚癡標、愚癡像，謂成就愚癡人說愚癡也。
云何為三？愚癡人思惡思、說惡說、作惡作，是以愚癡人說愚癡也。
若愚癡人不思惡思，不說惡說，不作惡作者，不應愚癡人說愚癡也。
以愚癡人思惡思、說惡說、作惡作故，是以愚癡人說愚癡也。
彼愚癡人於現法中，身心則受三種憂苦。
云何愚癡人身心則受三種憂苦耶？
愚癡人者，或有所行，或聚會坐，或在道巷，
或在市中，或四衢頭，說愚癡人相應事也。
愚癡人者，殺生、不與取、行邪婬、妄言，乃至邪見，及成就餘無量惡不善之法。
若成就無量惡不善法者，他人見已，便說其惡。
彼愚癡人聞已，便作是念：『若成就無量惡不善之法，
他人見已，說其惡者，我亦有是無量惡不善之法，
若他知者，亦當說我惡。』
是謂愚癡人於現法中，身心則受第一憂苦。
^cb759b11「復次，彼愚癡人又見王人收捉罪人，種種苦治，
謂截手、截足，并截手足，截耳、截鼻，并截耳鼻，
或臠臠割，拔鬚、拔髮，或拔鬚髮，或著檻中衣裹火燒，
或以沙壅草纏火𤋲，或內鐵驢腹中，
或著鐵猪口中，或置鐵虎口中燒，或安銅釜中，
或著鐵釜中煑，或段段截，或利叉刺，或以鈎鈎，
或臥鐵床以沸油澆，或坐鐵臼以鐵杵擣，
或毒龍蜇，或以鞭鞭，或以杖撾，或以棒打，
或活貫標頭，或梟其首。
彼愚癡人見已，便作是念：『若成就無量惡不善法者，
王知捉已，如是考治，我亦有是無量惡不善之法，
若王知者，亦當苦治考我。』
如是，是謂愚癡人於現法中，身心則受第二憂苦。
^cb759b25「復次，彼愚癡人行身惡行，行口、意惡行，
彼若時疾病受苦，或坐臥床，或坐臥榻，
或坐臥地，身生極苦甚苦，乃至命欲斷。
彼所有身惡行，口、意惡行，彼於爾時懸向在上，
猶如晡時，日下高山，影懸向在地，如是彼所有身惡行，
口、意惡行，彼於爾時懸向在上。
彼作是念：『此是我身惡行，口、意惡行，懸向在上。
我於本時不作福、多作惡，若有處作惡者，
凶暴作無理事，不作福、不作善、不作恐怖，
所歸命、所依怙，我至彼惡處。』
從是生悔，生悔已，不賢死，不善命終。
是謂愚癡人於現法中，身心則受第三憂苦。
^cb759c8「復次，彼愚癡人行身惡行，行口、意惡行，
彼行身惡行，行口、意惡行已，因此緣此，
身壞命終，必至惡處，生地獄中。
既生彼已，受於苦報，一向不可愛、不可樂、
意不可念，若作是說：『一向不可愛、不可樂、
意不可念者，是說地獄。
所以者何？彼地獄者，一向不可愛、不可樂、意不可念。』」
^cb759c14爾時，有一比丘即從坐起，偏袒著衣，叉手向佛，
白曰：「世尊！地獄苦云何？」
^cb759c15世尊答曰：「比丘！地獄不可盡說，所謂地獄苦。
比丘！但地獄苦唯有苦。」
^cb759c17比丘復問曰：「世尊！
可得以喻現其義也。」
^cb759c18世尊答曰：「亦可以喻現其義也。
比丘！猶如王人收賊，送詣剎利頂生王所，
白曰：『天王！此賊人有罪，願天王治。』
剎利頂生王告曰：『汝等將去治此人罪，朝以百矛刺。』
王人受教，便將去治，朝以百矛刺，彼人故活。
剎利頂生王問曰：『彼人云何？』
王人答曰：『天王！彼人故活。』
剎利頂生王復告曰：『汝等去！
日中復以百矛刺。』
王人受教，日中復以百矛刺，彼人故活。
剎利頂生王復問曰：『彼人云何？』
王人答曰：『天王！彼人故活。』
剎利頂生王復告曰：『汝等去！
日西復以百矛刺。』
王人受教，日西復以百矛刺，彼人故活，
然彼人身一切穿決破碎壞盡，無一處完，至如錢孔。
剎利頂生王復問曰：『彼人云何？』
王人答曰：『天王！彼人故活，然彼身一切穿決破碎壞盡，
無一處完，至如錢孔。』
比丘！於意云何？若彼人一日被三百矛刺，彼人因是身心受惱極憂苦耶？」
^cb760a6比丘答曰：「世尊！被一矛刺，尚受極苦，況復一日受三百矛刺，
彼人身心豈不受惱極憂苦也？」
^cb760a8於是，世尊手取石子，猶如小豆，告曰：「比丘！
汝見我手取此石子，如小豆耶？」
^cb760a10比丘答曰：「見也。世尊！」
世尊復問曰：「比丘！
於意云何？我取石子，猶如小豆，比雪山王，何者為大？」
^cb760a12比丘答曰：「世尊手取石子，猶如小豆，比雪山王，
百倍、千倍、百千萬倍，終不相及，不可數、
不可算，不可譬喻、不可比方，但雪山王極大甚大。」
^cb760a15世尊告曰：「比丘！若我取石子，猶如小豆，
比雪山王，百倍、千倍、百千萬倍，終不相及，
不可數、不可算，不可譬喻、不可比方，但雪山王極大甚大。
如是，比丘！若此人一日被三百矛刺，彼因緣此，
身心受惱極重憂苦，比地獄苦，百倍、千倍、
百千萬倍，終不相及，不可數、不可算，不可譬喻、
不可比方，但地獄中極苦甚苦。
^cb760a22「比丘！云何地獄苦？
眾生生地獄中，既生彼已，獄卒手捉，則以鐵斧洞然俱熾，
斫治其身，或作八楞，或為六楞，或為四方，
或令團圓，或高或下，或好或惡。
彼如是考治苦痛逼迫，歲數甚多，乃至百千，
受無量苦，極重甚苦，終不得死，要當至惡不善業盡，是謂地獄苦。
^cb760a28「比丘！云何地獄苦？
眾生生地獄中，既生彼已，獄卒手捉，則以鐵釿洞然俱熾，
斫治其身，或作八楞，或為六楞，或為四方，
或令團圓，或高或下，或好或惡。
彼如是考治苦痛逼迫，歲數甚多，乃至百千，
受無量苦，極重甚苦，終不得死，要當至惡不善業盡，是謂地獄苦。
^cb760b6「比丘！云何地獄苦？
眾生生地獄中，既生彼已，獄卒手捉，則以鐵槍洞然俱熾，
強令坐上，便以鐵鉗鉗開其口，則以鐵丸洞然俱熾，
著其口中，燒脣燒舌，燒齗燒咽，燒心燒胃，從身下出。
彼如是考治苦痛逼迫，歲數甚多，乃至百千，
受無量苦，極重甚苦，終不得死，要當至惡不善業盡，是謂地獄苦。
^cb760b13「比丘！云何地獄苦？
眾生生地獄中，既生彼已，獄卒手捉，則以鐵鏘洞然俱熾，
令強坐上，便以鐵鉗鉗開其口，則以融銅灌其口中，
燒脣燒舌，燒齗燒咽，燒心燒胃，從身下出。
彼如是考治苦痛逼迫，歲數甚多，乃至百千，
受無量苦，極重甚苦，終不得死，要當至惡不善業盡，是謂地獄苦。
^cb760b19「比丘！云何地獄苦？
眾生生地獄中，既生彼已，獄卒手捉，則以鐵地洞然俱熾，
令仰向臥，挓五縛治，兩手兩足以鐵釘釘，以一鐵釘別釘其腹。
彼如是考治苦痛逼迫，歲數甚多，乃至百千，
受無量苦，極重甚苦，終不得死，要當至惡不善業盡，是謂地獄苦。
^cb760b25「比丘！云何地獄苦？
眾生生地獄中，既生彼已，獄卒手捉，則以鐵地洞然俱熾，
令其伏地，從口出舌，以百釘張無皺無縮，猶如牛皮以百釘張無皺無縮。
如是眾生生地獄中，既生彼已，獄卒手捉，
則以鐵地洞然俱熾，令其伏地，從口出舌，以百釘張無皺無縮。
彼如是考治者苦痛逼迫，歲數甚多，乃至百千，
受無量苦，極重甚苦，終不得死，要當至惡不善業盡，是謂地獄苦。
^cb760c5「比丘！云何地獄苦？
眾生生地獄中，既生彼已，獄卒以手捉其頭皮剝下至足，
從足剝皮上至其頭，則以鐵車洞然俱熾，
以縛著車，便於鐵地洞然俱熾，牽挽往來。
彼如是考治苦痛逼迫，歲數甚多，乃至百千，
受無量苦，極重甚苦，終不得死，要當至惡不善業盡，是謂地獄苦。
^cb760c11「比丘！云何地獄苦？
眾生生地獄中，既生彼已，獄卒以火洞然俱熾，
使揚撲地，復使手取，自灌其身。
彼如是考治苦痛逼迫，歲數甚多，乃至百千，
受無量苦，極重甚苦，終不得死，要當至惡不善業盡，是謂地獄苦。
^cb760c16「比丘！云何地獄苦？
眾生生地獄中，既生彼已，獄卒以火山洞然俱熾，
令其上下，彼若下足，其皮肉血即便燒盡，
若舉足時，其皮肉血還生如故。
彼如是考治苦痛逼迫，歲數甚多，乃至百千，
受無量苦，極重甚苦，終不得死，要當至惡不善業盡，是謂地獄苦。
^cb760c22「比丘！云何地獄苦？
眾生生地獄中，既生彼已，獄卒手捉，以大鐵釜洞然俱熾，
倒舉其身，足上頭下，以著釜中，彼於其中，
或上或下，或至方維，自體沫出，還煑其身，
猶如大豆、小豆、蘊豆、苦豆、芥子著多水釜中，
下極然火，彼豆於中，或上或下，或至方維，自沫纏煮。
如是眾生生地獄中，既生彼已，獄卒手捉，
以大鐵釜洞然俱熾，倒舉其身，足上頭下，
以著釜中，彼於其中，或上或下，或至方維，
自體沫出，還煮其身。
彼如是考治苦痛逼迫，歲數甚多，乃至百千，
受無量苦，極重甚苦，終不得死，要當至惡不善業盡，是謂地獄苦。
^cb761a5「比丘！云何地獄苦？
彼地獄中有獄，名六更樂，若眾生生彼中，
既生彼已，若眼見色，不憙不可，非是憙可，
意不潤愛，非是潤愛，意不善樂，非是善樂，
耳所聞聲、鼻所齅香、舌所嘗味、身所覺觸、
意所知法，不憙不可，非是喜可，意不潤愛，
非是潤愛，意不善樂，非是善樂，是謂地獄苦。
^cb761a12「比丘！我為汝等無量方便說彼地獄，說地獄事，
然此地獄苦不可具說，但地獄唯有苦。
比丘！若愚癡人或時從地獄出，生畜生者，畜生亦甚苦。」
^cb761a15「比丘！云何畜生苦？
若眾生生畜生中，謂彼闇冥中生，闇冥中長，
闇冥中死，彼為云何？
謂地生蟲。愚癡人者，以本時貪著食味，
行身惡行，行口、意惡行，彼行身惡行，行口、
意惡行已，因此緣此，身壞命終，生畜生中，
謂闇冥中生，闇冥中長，闇冥中死，是謂畜生苦。
^cb761a21「比丘！云何畜生苦？
若眾生生畜生中，謂身中生，身中長，身中死。
彼為云何？謂名瘡蟲。
愚癡人者，以本時貪著食味，行身惡行，
行口、意惡行，彼行身惡行，行口、意惡行已，
因此緣此，身壞命終，生畜生中，謂身中生，
身中長，身中死，是謂畜生苦。
^cb761a27「比丘！云何畜生苦？
若眾生生畜生中，謂水中生，水中長，水中死。
彼為云何？謂魚、摩竭魚、龜、鼉、婆留尼、提鼻、
提鼻伽羅、提提鼻伽羅。
愚癡人者，以本時貪著食味，行身惡行，
行口、意惡行。彼行身惡行，行口、意惡行已，
因此緣此，身壞命終，生畜生中，謂水中生，
水中長，水中死，是謂畜生苦。
^cb761b4「比丘！云何畜生苦？
若眾生生畜生中，謂齒齧者生草樹木食。
彼為云何？謂象、馬、駱駝、牛、驢、鹿、水牛及猪。
愚癡人者，以本時貪著食味，行身惡行，
行口、意惡行，彼行身惡行，行口、意惡行已，
因此緣此，身壞命終，生畜生中，謂齒齧生草樹木食，是謂畜生苦。
^cb761b10「比丘！云何畜生苦？
若眾生生畜生中，謂彼聞人大小便氣，
即走往趣彼，食彼食，猶如男女聞飲食香，
即便往趣彼，如是說彼食彼食。
如是，比丘！若眾生生畜生中，謂彼聞人大小便氣，
即走往趣彼，食彼食。
彼為云何？謂雞、猪、狗、犲、烏、拘樓羅、拘稜迦。
愚癡人者，以本時貪著食味，行身惡行，
行口、意惡行。彼行身惡行，行口、意惡行已，
因此緣此，身壞命終，生畜生中，謂食屎不淨，是謂畜生苦。
^cb761b19「比丘！我為汝等無量方便說彼畜生，說畜生事，
然此畜生苦不可具說，但畜生唯有苦。
^cb761b21「比丘！若愚癡人從畜生出，還生為人，極大甚難。
所以者何？彼畜生中不行仁義，不行禮法，
不行妙善，彼畜生者更相食噉，強者食弱，大者食小。
比丘！猶如此地，滿其中水，有一瞎𦟈龜，
壽命無量百千之歲，彼水上有小輕木板，
唯有一孔，為風所吹。
比丘！於意云何？彼瞎𦟈龜頭寧得入此小輕木板一孔中耶？」
^cb761b28比丘答曰：「世尊！或可得入，但久久甚難。」
^cb761b29世尊告曰：「比丘！或時瞎龜過百年已，從東方來而一舉頭，
彼小木板唯有一孔，為東風吹移至南方。
或時瞎龜過百年已，從南方來而一舉頭，彼一孔板為南風吹移至西方。
或時瞎龜過百年已，從西方來而一舉頭，彼一孔板為西風吹移至北方。
或時瞎龜從北方來而一舉頭，彼一孔板為北風吹隨至諸方。
比丘！於意云何？彼瞎龜頭寧得入此一孔板耶？」
^cb761c9比丘答曰：「世尊！或可得入，但久久甚難。」
^cb761c10「比丘！如是彼愚癡人從畜生出，還生為人，亦復甚難。
所以者何？彼畜生中不行仁義，不行禮法，
不行妙善，彼畜生者更相食噉，強者食弱，大者食小。
比丘！若愚癡人或時從畜生出，還生為人，
彼若有家，小姓下賤，弊惡貧窮，少有飲食，謂得食甚難。
彼為云何？謂獄卒家、工師家、巧手家、陶師家，
如是比餘下賤家，弊惡貧窮，少有飲食，謂得食甚難。
生如是家，既生彼已，或瞎或跛，或臂肘短，
或身傴曲，或用左手，惡色羊面，醜陋短壽，
為他所使，彼行身惡行，行口、意惡行。
彼行身惡行，行口、意惡行已，因此緣此，
身壞命終，還至惡處，生地獄中。
^cb761c22「猶如二人而共博戲，彼有一人始取如是行，
便失奴婢及失妻子，復取己身倒懸烟屋中，
彼作是念：『我不食不飲，然我始取如是行。』
便失奴婢及失妻子，復取己身倒懸烟屋中。
比丘！此行甚少，失奴婢、失妻子，復取己身倒懸烟屋中。
比丘！謂此行所可行，行身惡行，行口、意惡行。
彼行身惡行，行口、意惡行已，因此緣此，
身壞命終，還至惡處，生地獄中。
比丘！此諸行最不可愛，實不可樂，非意所念。
比丘！非為具足說愚癡法耶？」
^cb762a3比丘答曰：「唯然。世尊！
為具足說愚癡法也。」
^cb762a4世尊告曰：「云何智慧法？
彼智慧人有三相智慧標智慧像，謂成就智慧人說智慧也。
云何為三？智慧人者，思善思、說善說、作善作，是以智慧人說智慧也。
若智慧人不思善思，不說善說，不作善作者，不應智慧人說智慧也。
以智慧人思善思、說善說、作善作故，是智慧人說智慧也。
智慧人者，於現法中，身心則受三種喜樂。
云何智慧人於現法中身心則受三種喜樂也？
智慧人者，或有所行，或聚會坐，或在道巷，
或在市中，或四衢頭，說智慧人相應事也。
智慧人者，斷殺、離殺、不與取、邪婬、妄言，
乃至斷邪見得正見，及成就餘無量善法。
若成就無量善法者，他人見已，便稱譽之。
彼智慧人聞已，便作是念：『若成就無量善法，
他人見已稱譽者，我亦有是無量善法，
若他知者，亦當稱譽我。』
是謂智慧人於現法中，身心則受第一喜樂。
^cb762a22「復次，彼智慧人又見王人種種治賊，謂截手、
截足，并截手足，截耳、截鼻，并截耳鼻，或臠臠割，
拔鬚、拔髮，或拔鬚髮，或著檻中衣裹火燒，
或以沙壅草纏火𤋲，或內鐵驢腹中，
或著鐵猪口中，或置鐵虎口中燒，或安銅釜中，
或著鐵釜中煑，或段段截，或利叉刺，或以鉤鉤，
或臥鐵床以沸油澆，或坐鐵臼以鐵杵擣，
或毒龍蜇，或以鞭鞭，或以杖撾，或以棒打，
或活貫摽頭，或梟其首。
彼智慧人見已，便作是念：『若成就無量惡不善法者，
王知捉已，如是考治。
我無是無量惡不善之法，若王知者，終不如是苦治於我。』
是謂智慧人於現法中，身心則受第二喜樂。
^cb762b5「復次，彼智慧人行身妙行，行口、意妙行，
彼若時疾病，或坐臥床，或坐臥榻，或坐臥地，
或身生極苦甚重苦，乃至命欲斷。
彼所有身妙行，口、意妙行，彼於爾時懸向在上，
猶如晡時，日下高山，影懸向在地，如是彼所有身妙行，
口、意妙行，彼於爾時懸向在上。
彼作是念：『此是我身妙行，口、意妙行，懸向在上，
我於本時不作惡、多作福。
若有處不作惡者，不凶暴，不作無理事，
作福、作善、作恐怖，所歸命、所依怙，我至彼善處。
而不生悔，不生悔已，賢死善命終。』
是謂智慧人於現法中，身心則受第三憙樂。
^cb762b17「復次，彼智慧人行身妙行，行口、意妙行，
彼行身妙行，行口、意妙行已，因此緣此，
身壞命終，必昇善處，上生天中。
既生彼已，受於樂報，一向可愛、一向可樂而意可念，
若作是念：『一向可愛、一向可樂而意可念者，是說善處。
所以者何？彼善處者，一向可愛，一向可樂而意可念。』」
^cb762b23爾時，有一比丘即從坐起，偏袒著衣，叉手向佛，
白曰：「世尊！善處樂云何？」
^cb762b25世尊答曰：「比丘！善處不可盡說，所謂善處樂，但善處唯有樂。」
^cb762b27比丘復問曰：「世尊！
可得以喻現其義耶？」
世尊答曰：「亦可以喻現其義也。
猶如轉輪王成就七寶、四種人如意足。
比丘！於意云何？彼轉輪王成就七寶、四種人如意足，彼因是身心受極喜樂耶？」
^cb762c2比丘答曰：「世尊！成就一寶、一人如意足，
尚受極喜樂，況復轉輪王成就七寶、四種人如意足，非為受極喜樂耶？」
^cb762c4於是，世尊手取石子，猶如小豆，告曰：「比丘！
汝見我手取此石子如小豆耶？」
^cb762c6比丘答曰：「見也。世尊！」
^cb762c7世尊復問曰：「比丘！
於意云何？我取石子，猶如小豆，比雪山王，何者為大？」
^cb762c8比丘答曰：「世尊手取石子，猶如小豆，比雪山王，
百倍、千倍、百千萬倍，終不相及，不可數、
不可算，不可譬喻、不可比方，但雪山王極大甚大。」
^cb762c12世尊告曰：「比丘！若我取石子，猶如小豆，
比雪山王，百倍、千倍、百千萬倍，終不相及，
不可數、不可算，不可譬喻、不可比方，但雪山王極大甚大。
如是，比丘！若轉輪王成就七寶、四種人如意足，
彼人身心受極喜樂，比諸天樂，百倍、千倍、
百千萬倍，終不相及，不可數、不可算，不可譬喻、
不可比方，所謂善處樂但善處唯有樂。
^cb762c19「比丘！云何善處樂？
彼有善處，名六更樂。
若眾生生彼中，既生彼已，若眼見色，意所喜可，
彼是喜可，意所潤愛，彼是潤愛，意所善樂，彼是善樂。
耳所聞聲、鼻所嗅香、舌所嘗味、身所覺觸、
意所知法，意所喜可，彼是喜可，意所潤愛，
彼是潤愛，意所善樂，彼是善樂，是謂善處樂。
比丘！我為汝等無量方便，說彼善處說善處事，
然此善處樂不可具說，但善處唯有樂。
^cb762c27「比丘！若智慧人或時從善處來，下生人間。
若有家者，極大富樂，錢財無量，多諸畜牧，
封戶、食邑、米穀豐溢，及若干種諸生活具，彼為云何？
謂剎利大長者家、梵志大長者家、居士大長者家，
及餘極大富樂，錢財無量，多諸畜牧，封戶、
食邑、米穀豐溢，及若干種諸生活具。
生如是家，端正可愛，眾人敬順，極有名譽，
有大威德，多人所愛，多人所念，彼行身妙行，
行口、意妙行。彼行身妙行，行口、意妙行已，
因此緣此，身壞命終，還至善處，生於天中。
^cb763a9「猶如二人而共博戲，彼有一人始求取如是行，
多得錢財，彼作是念：『我不田作，然我始取如是行，多得錢財。』
比丘！此行甚少，謂多得錢財。
比丘！謂此所行，行身妙行，行口、意妙行。
彼行身妙行，行口、意妙行已，因此緣此，
身壞命終，還至善處，生於天中。
比丘！此諸行，是行最可愛、最可樂、最可意所念。
比丘！非為具足說智慧人法耶？」
^cb763a17比丘白曰：「唯然。世尊！
為具足說智慧人法。」
^cb763a18世尊告曰：「是謂愚癡人法、智慧人法，汝等應當知愚癡人法、
智慧人法，知愚癡人法、智慧人法已，捨愚癡人法，
取智慧人法，當如是學。」
^cb763a21佛說如是。彼諸比丘聞佛所說，歡喜奉行。
〔第五後誦〕海德佛性空佛藥王佛藥王菩薩藥上菩薩願一切眾生悉得摩訶𮕢道隨喜供養

^pb1^folio#agmm54中阿含經卷第五十四
^lb^au〔東晉罽賓三藏瞿曇僧伽提婆譯〕
^lb^ck200【阿梨吒經】大品阿梨吒經第九〔第五後誦〕
^cb763b2我聞如是：
一時，佛遊舍衛國，在勝林給孤獨園。
^cb763b3爾時，阿梨吒比丘本伽陀婆梨，生如是惡見：
「我知世尊如是說法，行欲者無障礙。」
諸比丘聞已，往至阿梨吒比丘所，問曰：「阿梨吒！
汝實如是說：『我知世尊如是說法，行欲者無障礙耶？』」
^cb763b7時，阿梨吒答曰：「諸賢！
我實知世尊如是說法，行欲者無障礙。」
^cb763b8諸比丘訶阿梨吒曰：「汝莫作是說，莫誣謗世尊，
誣謗世尊者不善，世尊亦不如是說。
阿梨吒！欲有障礙，世尊無量方便說欲有障礙。
阿梨吒！汝可速捨此惡見也。」
^cb763b12阿梨吒比丘為諸比丘所訶已，如此惡見其強力執，
而一向說：「此是真實，餘者虛妄。」
如是再三。
^cb763b14眾多比丘不能令阿梨吒比丘捨此惡見，
從坐起去，往詣佛所，稽首佛足，却坐一面，
白曰：「世尊！阿梨吒比丘生如是惡見：『我知世尊如是說法：「行欲者無障礙。」』
世尊！我等聞已，往詣阿梨吒比丘所，問曰：『阿梨吒！
汝實如是說：「我知世尊如是說法：『行欲者無障礙耶？』」』
阿梨吒比丘答我等曰：『諸賢！
我實知世尊如是說法：「行欲者無障礙。」』
世尊！我等訶曰：『阿梨吒！
汝莫作是說，莫誣謗世尊，誣謗世尊者不善，世尊亦不如是說。
阿梨吒！欲有障礙，世尊無量方便說欲有障礙。
阿梨吒！汝可速捨此惡見。』
我等訶已，如此惡見其強力執，而一向說：
『此是真實，餘者虛妄。』
如是再三。世尊！如我等不能令阿梨吒比丘捨此惡見，從坐起去。」
^cb763b29世尊聞已，告一比丘：「汝往阿梨吒比丘所，
作如是語：『世尊呼汝！』」
^cb763c2於是，一比丘受世尊教，即從坐起，稽首佛足，
遶三匝而去，至阿梨吒比丘所，即語彼曰：「世尊呼汝！」
阿梨吒比丘即詣佛所，稽首佛足，却坐一面。
^cb763c5世尊問曰：「阿梨吒！
實如是說：『我知世尊如是說法：「行欲者無障礙。」
耶？』」
^cb763c7阿梨吒答曰：「世尊！
我實知世尊如是說法：『行欲者無障礙。』」
^cb763c8世尊訶曰：「阿梨吒！
汝云何知我如是說法？
汝從何口聞我如是說法？
汝愚癡人！我不一向說，汝一向說耶？
汝愚癡人！聞諸比丘共訶，汝時應如法答：『我今當問諸比丘也。』」
^cb763c12於是，世尊問諸比丘：「汝等亦如是知我如是說法：『行欲者無障礙。』
耶？」
^cb763c14時，諸比丘答曰：「不也。」
世尊問曰：「汝等云何知我說法？」
^cb763c15諸比丘答曰：「我等知世尊如是說法：『欲有障礙。』
世尊說欲有障礙也。
欲如骨鏁，世尊說欲如骨鏁也。
欲如肉臠，世尊說欲如肉臠也。
欲如把炬，世尊說欲如把炬也。
欲如火坑，世尊說欲如火坑也。
欲如毒蛇，世尊說欲如毒蛇也。
欲如夢，世尊說欲如夢也。
欲如假借，世尊說欲如假借也。
欲如樹果，世尊說欲如樹果也。
我等知世尊如是說法。」
^cb763c23世尊歎曰：「善哉！善哉！
諸比丘！汝等知我如是說法。
所以者何？我亦如是說：『欲有障礙。』
我說欲有障礙。欲如骨鏁，我說欲如骨鏁。
欲如肉臠，我說欲如肉臠。
欲如把炬，我說欲如把炬。
欲如火坑，我說欲如火坑。
欲如毒蛇，我說欲如毒蛇。
欲如夢，我說欲如夢。
欲如假借，我說欲如假借。
欲如樹果，我說欲如樹果。」
^cb764a2世尊歎曰：「善哉！善哉！
汝等知我如是說法。
然此阿梨吒愚癡之人，顛倒受解義及文也。
彼因自顛倒受解故，誣謗於我，為自傷害，
有犯有罪，諸智梵行者所不憙也，而得大罪。
汝愚癡人！知有此惡不善處也。」
^cb764a6於是，阿梨吒比丘為世尊面訶責已，內懷憂慼，
低頭默然，失辯無言，如有所伺。
^cb764a8於是，世尊面訶責數𡂡阿梨吒比丘已，
告諸比丘：「若我所說法盡具解義者，當如是受持。
若我所說法不盡具解義者，便當問我及諸智梵行者。
所以者何？或有癡人，顛倒受解義及文也，
彼因自顛倒受解故，如是如是知彼法，
謂正經、歌詠、記說、偈他、因緣、撰錄、本起、
此說、生處、廣解、未曾有法及說義，彼諍知此義，
不受解脫知此義，彼所為知此法，不得此義，
但受極苦，唐自疲勞。
所以者何？彼以顛倒受解法故。
^cb764a18「譬若如人，欲得捉蛇，便行求蛇。
彼求蛇時，行野林間，見極大蛇，便前以手捉其腰中，
蛇迴舉頭，或蜇手足及餘支節。
彼人所為求取捉蛇，不得此義，但受極苦，唐自疲勞。
所以者何？以不善解取蛇法故。
如是或有癡人，顛倒受解義及文也，彼因自顛倒受解故，
如是如是知彼法，謂正經、歌詠、記說、偈他、
因緣、撰錄、本起、此說、生處、廣解、未曾有法及說義。
彼諍知此義，不受解脫知此義，彼所為知此法，
不得此義，但受極苦，唐自疲勞。
所以者何？彼以顛倒受解法故。
^cb764a29「或有族姓子，不顛倒善受解義及文，彼因不顛倒善受解故，
如是如是知彼法，謂正經、歌詠、記說、偈他、
因緣、撰錄、本起、此說、生處、廣解、未曾有法及說義。
彼不諍知此義，唯受解脫知此義，彼所為知此法，
得此義，不受極苦，亦不疲勞。
所以者何？以不顛倒受解法故。
^cb764b6「譬若如人，欲得捉蛇，便行求蛇。
彼求蛇時，手執鐵杖，行野林間，見極大蛇，
先以鐵杖押彼蛇頂，手捉其頭，彼蛇雖反尾迴，
或纏手足及餘支節，然不能蜇。
彼人所為求取捉蛇，而得此義，不受極苦，亦不疲勞。
所以者何？彼以善解取蛇法故。
如是或有族姓子，不顛倒善受解義及文，
彼因不顛倒善受解故，如是如是知彼法，
謂正經、歌詠、記說、偈他、因緣、撰錄、本起、
此說、生處、廣解、未曾有法及說義，彼不諍知此義，唯受解脫知此義。
彼所為知此法，得此義，不受極苦，亦不疲勞。
所以者何？以不顛倒受解法故。
我為汝等長夜說筏喻法，欲令棄捨，不欲令受故。
^cb764b19「云何我為汝等長夜說筏喻法，欲令棄捨，不欲令受？
猶如山水甚深極廣，長流駛疾，多有所漂，
其中無舡，亦無橋梁。
或有人來，而於彼岸有事欲度，彼求度時，
而作是念：『今此山水甚深極廣，長流駛疾，
多有所漂，其中無舡亦無橋梁而可度者，
我於彼岸有事欲度，當以何方便，令我安隱至彼岸耶？』
復作是念：『我今寧可於此岸邊收聚草木，
縛作椑𥱼𮆰栰，乘之而度。』
彼便岸邊收聚草木，縛作椑栰，乘之而度，安隱至彼。
便作是念：『今我此栰多有所益，乘此栰已，
令我安隱，從彼岸來，度至此岸，我今寧可以著右肩或頭戴去。』
彼便以栰著右肩上或頭戴去。
於意云何？彼作如是竟，能為栰有所益耶？」
^cb764c4時，諸比丘答曰：「不也。」
^cb764c5世尊告曰：「彼人云何為栰所作能有益耶？
彼人作是念：『今我此栰多有所益，乘此栰已，
令我安隱，從彼岸來，度至此岸。
我今寧可更以此栰還著水中，或著岸邊而捨去耶？』
彼人便以此栰還著水中，或著岸邊捨之而去。
於意云何？彼作如是，為栰所作能有益耶？」
^cb764c11時，諸比丘答曰：「益也。」
^cb764c12世尊告曰：「如是。我為汝等長夜說栰喻法，
欲令棄捨，不欲令受。
若汝等知我長夜說栰喻法者，當以捨是法，況非法耶？
^cb764c15「復次，有六見處。云何為六？
比丘者，所有色，過去、未來、現在，或內或外，
或精或麤，或妙或不妙，或近或遠，彼一切非我有，
我非彼有，亦非是神，如是慧觀，知其如真。
所有覺、所有想、所有此見非我有，我非彼有，
我當無，我當不有，彼一切非我有，我非彼有，
亦非是神，如是慧觀，知其如真。
所有此見，若見聞識知，所得所觀，意所思念，
從此世至彼世，從彼世至此世，彼一切非我有，
我非彼有，亦非是神，如是慧觀，知其如真。
所有此見，此是神，此是世，此是我，我當後世有，
常不變易，恒不磨滅法，彼一切非我有，
我非彼有，亦非是神，如是慧觀，知其如真。」
^cb764c28於是，有一比丘從坐而起，偏袒著衣，叉手向佛，
白曰：「世尊！頗有因內有恐怖耶？」
^cb764c29世尊答曰：「有也。」
^cb765a1比丘復問曰：「世尊！
云何因內有恐怖耶？」
^cb765a2世尊答曰：「比丘者，如是見、如是說，彼或昔時無，設有我不得。
彼如是見、如是說，憂慼煩勞，啼哭椎胸而發狂癡。
比丘！如是因內有恐怖也。」
^cb765a5比丘歎世尊已，復問曰：「世尊！
頗有因內無恐怖也。」
^cb765a6世尊答曰：「有也。」
^cb765a7比丘復問曰：「世尊！
云何因內無恐怖也？」
^cb765a8世尊答曰：「比丘者，不如是見、不如是說，
彼或昔時無，設有我不得。
彼不如是見、不如是說，不憂慼，不煩勞，
不啼哭，不椎胸，不發狂癡。
比丘！如是因內無恐怖也。」
^cb765a11比丘歎世尊已，復問曰：「世尊！
頗有因外有恐怖也？」
^cb765a13世尊答曰：「有也。」
比丘復問曰：「世尊！
云何因外有恐怖也？」
^cb765a14世尊答曰：「比丘者，如是見、如是說，此是神，
此是世，此是我，我當後世有。
彼如是見、如是說，或遇如來，或遇如來弟子，
聰明智慧而善言語，成就智慧。
彼或如來，或如來弟子，滅一切自身故說法，
捨離一切漏、一切我、我所作，滅慢使故說法，
彼或如來，或如來弟子，滅一切自身故說法，
捨離一切漏、一切我、我所作，滅慢使故說法時，
憂慼煩勞，啼哭椎胸而發狂癡，如是說，我斷壞不復有。
所以者何？彼比丘所謂長夜不可愛、不可樂、
不可意念，比丘多行彼便憂慼煩勞，啼哭椎胸而發狂癡。
比丘！如是因外有恐怖也。」
^cb765a26比丘歎世尊已，復問曰：「世尊！
頗有因外無恐怖耶？」
^cb765a27世尊答曰：「有也。」
^cb765a28比丘復問曰：「世尊！
云何因外無恐怖耶？」
^cb765a29世尊答曰：「比丘者，不如是見、不如是說，
此是神，此是世，此是我，我當後世有。
彼不如是見、不如是說，或遇如來，或遇如來弟子，
聰明智慧而善言語，成就智慧。
彼或如來，或如來弟子，滅一切自身故說法，
捨離一切漏、一切我、我所作，滅慢使故說法，
彼或如來，或如來弟子，滅一切自身故說法，
捨離一切漏、一切我、我所作，滅慢使故說法時，
不憂慼，不煩勞，不啼哭，不椎胸，不發狂癡，
不如是說，我斷壞不復有。
所以者何？彼比丘所謂長夜可愛、可樂、
可意念，比丘多行彼便不憂慼，不煩勞，
不啼哭，不椎胸，不發狂癡，比丘！
如是因外無恐怖也。」
^cb765b13爾時，比丘歎世尊曰：「善哉！
善哉！」歎善哉已，聞佛所說，善受持誦，則便默然。
^cb765b14於是，世尊歎諸比丘曰：「善哉！
善哉！比丘受如是所可受，受已，不生憂慼，
不煩勞，不啼哭，不椎胸，不發狂癡。
汝等見所受所可受，不生憂慼，不煩勞，
不啼哭，不椎胸，不發狂癡耶？」
^cb765b19比丘答曰：「不也。世尊！」
世尊歎曰：「善哉！善哉！
汝等依如是見所可依，見已，不生憂慼，
不煩勞，不啼哭，不椎胸，不發狂癡。
汝等見依如是見所可依，見已，不生憂慼，
不煩勞，不啼哭，不椎胸，不發狂癡耶？」
^cb765b23比丘答曰：「不也。世尊！」
^cb765b24世尊歎曰：「善哉！善哉！
汝等受如是身，所有身常住不變易、不磨滅法。
汝等見受如是身所可受身已，常住不變易、不磨滅法耶？」
^cb765b27比丘答曰：「不也。世尊！」
世尊歎曰：「善哉！善哉！
所謂因神故有我，無神見無我，是為神、
神所有，不可得、不可施設，及心中有見處、
結著、諸使亦不可得，不可施設。
比丘！非為具足說見及見所相續，猶如阿梨吒比丘本為伽陀婆利耶？」
^cb765c3比丘答曰：「如是。世尊！
為具足說見及見所相續，猶如阿梨吒比丘本為伽陀婆梨。」
^cb765c5「復次，有六見處。云何為六？
比丘者，所有色，過去、未來、現在，或內或外，
或精或麤，或妙或不妙，或近或遠，彼一切非我有，
我非彼有，亦非是神。
如是慧觀，知其如真。
所有覺行、有想、所有此見，非我有，我非彼有，
彼當無我，當不有，彼一切非我有，我非彼有，亦非是神。
如是慧觀，知其如真。
所有此見，若見聞識知，所得所觀，意所思念，
從此世至彼世，從彼世至此世，彼一切非我有，
我非彼有，亦非是神。
如是慧觀，知其如真。
所有此見，此是神，此是世，此是我，我當後世有，
常不變易，恒不磨滅法，彼一切非我有，
我非彼有，亦非是神。
如是慧觀，知其如真。
^cb765c18「所有比丘，此六見處不見是神，亦不見神所有，
彼如是不見已，便不受此世，不受此世已，
便無恐怖，因不恐怖已，便得般涅槃，生已盡，
梵行已立，所作已辦，不更受有，知如真。
是謂比丘度壍、過壍、破墎、無門、聖智慧鏡。
云何比丘度壍耶？
無明壍已盡已知，拔絕根本，打破不復當生，如是比丘得度壍也。
云何比丘過壍耶？
有愛已盡已知，拔絕根本，打破不復當生，如是比丘得過壍也。
云何比丘破墎耶？
無窮生死已盡已知，拔絕根本，打破不復當生，如是比丘得破墎也。
云何比丘無門耶？
五下分結已盡已知，拔絕根本，打破不復當生，如是比丘得無門也。
云何比丘聖智慧鏡？
我慢已盡已知，拔絕根本，打破不復當生，如是比丘聖智慧鏡。
是謂比丘度壍、過壍、破墎、無門、聖智慧鏡。
^cb766a5「如是正解脫如來，有因提羅及天伊沙那，
有梵及眷屬，彼求不能得如來所依識，
如來是梵，如來是冷，如來不煩熱，如來是不異。
我如是說：『諸沙門、梵志誣謗我，虛妄言、
不真實，沙門瞿曇御無所施設，彼實有眾生，
施設斷滅壞，若此中無我不說，彼如來於現法中說無憂。
若有他人罵詈如來，撾打如來，瞋恚責數嘖𡂡者，
如來因彼處不瞋恚、不憎嫉，終無害心。』
若人罵詈如來，撾打、瞋恚責數時，如來意云何？
如來作是念：『若我本所作、本所造者，因彼致此。』
言然罵詈如來，撾打、瞋恚責數嘖𡂡者，如來作是意。
若有他人恭敬如來，供養禮事尊重者，
如來因此不以為悅，不以為歡喜，心不以為樂。
若他人恭敬如來，供養禮事尊重者，如來意云何？
如來作是念：『若我今所知所斷，因彼致此。』
若有他人恭敬如來，供養禮事尊重者，如來作是意。」
^cb766a22於是，世尊告諸比丘：「若有他人罵詈汝等，
撾打、瞋恚責數嘖𡂡者，若有恭敬供養、
禮事尊重者，汝等因此亦當莫瞋恚憎嫉，
莫起害心，亦莫歡悅歡喜，亦莫心樂。
所以者何？我等無神、無神所有，猶如今此勝林門外燥草枯木，
或有他人持去火燒，隨意所用，於意云何？
彼燥草枯木頗作是念：『他人持我去火燒，隨意所用耶？』」
^cb766b1諸比丘答曰：「不也。
世尊！」
「如是，若有他人罵詈汝等，撾打、瞋恚責數嘖𡂡者，
若有恭敬供養、禮事尊重者，汝因此亦當莫瞋恚憎嫉，
莫起害心，亦莫歡悅歡喜，亦莫心樂。
所以者何？我等無神、無神所有，有我法善說，
發露廣布，無有空缺，流布宣傳，乃至天人。
如是我法善說，發露廣布，無有空缺，流布宣傳，乃至天人。
若正智慧解脫命終者，彼不施設有無窮，
我法善說，發露廣布，無有空缺，流布宣傳，乃至天人。
如是我法善說，發露廣布，無有空缺，流布宣傳，乃至天人。
若有五下分結盡而命終者，生於彼間，
便般涅槃，得不退法，不還此世。
我法善說，發露廣布，無有空缺，流布宣傳，乃至天人。
如是我法善說，發露廣布，無有空缺，流布宣傳，乃至天人。
彼三結已盡，婬怒癡薄，得一往來天上人間，
一往來已，便得苦邊。
我法善說，發露廣布，無有空缺，流布宣傳，乃至天人。
如是我法善說，發露廣布，無有空缺，流布宣傳，乃至天人。
彼三結已盡，得須陀洹，不墮惡法，定趣正覺，
極七往來天上人間，七往來已，便得苦邊。
我法善說，發露廣布，無有空缺，流布宣傳，乃至天人。
如是我法善說，發露廣布，無有空缺，流布宣傳，乃至天人。
若有信樂於我而命終者，皆生善處，如上有餘。」
^cb766b25佛說如是。彼諸比丘聞佛所說，歡喜奉行。
^lb^ck201【𠻬帝經】大品𠻬帝經第十
^cb766c1我聞如是：
一時，佛遊舍衛國，在勝林給孤獨園。
^cb766c2爾時，𠻬帝比丘雞和哆子生如是惡見：
「我知世尊如是說法：『今此識，往生不更異。』」
諸比丘聞已，往至𠻬帝比丘所，問曰：「𠻬帝！
汝實如是說：『我知世尊如是說法：「今此識，往生不更異耶？」』」
^cb766c6𠻬帝比丘答曰：「諸賢！
我實知世尊如是說法：『今此識，往生不更異。』」
^cb766c8時，諸比丘訶𠻬帝比丘曰：「汝莫作是說，
莫誣謗世尊，誣謗世尊者不善，世尊亦不如是說。
𠻬帝比丘！今此識，因緣故起，世尊無量方便說識因緣故起，
有緣則生，無緣則滅。
𠻬帝比丘！汝可速捨此惡見也。」
^cb766c12𠻬帝比丘為諸比丘所訶已，如此惡見其強力執，
而一向說：「此是真實，餘者虛妄。」
如是再三。
^cb766c15眾多比丘不能令𠻬帝比丘捨此惡見，
從坐起去，往詣佛所，稽首佛足，却坐一面，
白曰：「世尊！𠻬帝比丘生如是惡見：『我知世尊如是說法：
「今此識，往生不更異。」』
世尊！我等聞已，往詣𠻬帝比丘所，問曰：『𠻬帝！
汝實如是說：「我知世尊如是說法：『今此識，往生不更異也。』」』
𠻬帝比丘答我等曰：『諸賢！
我實知世尊如是說法：「今此識，往生不更異。」』
世尊！我等訶曰：『𠻬帝比丘！
汝莫作是說，莫誣謗世尊，誣謗世尊者不善，世尊亦不如是說。
𠻬帝比丘！今此識，因緣故起，世尊無量方便說識因緣故起，
識有緣則生，無緣則滅。
𠻬帝比丘！汝可速捨此惡見也。』
我等訶已，如此惡見其強力執，而一向說：
『此是真實，餘者虛妄。』
如是再三。世尊！如我等不能令𠻬帝比丘捨此惡見，從坐起去。」
^cb767a1世尊聞已，告一比丘：「汝往𠻬帝比丘所，
作如是語：『世尊呼汝！』」
^cb767a3於是，一比丘受世尊教，即從坐起，稽首佛足，
繞三匝而去，至𠻬帝比丘所，即語彼曰：「世尊呼汝！」
𠻬帝比丘即詣佛所，稽首佛足，却坐一面。
^cb767a6世尊問曰：「汝實如是說：『我知世尊如是說法：
「今此識，往生不更異也。」』」
^cb767a8𠻬帝比丘答曰：「世尊！
我實知世尊如是說法：『今此識，往生不更異也。』」
^cb767a9世尊問曰：「何者識耶？」
^cb767a10𠻬帝比丘答曰：「世尊！
謂此識說、覺、作、教作、起、等起，謂彼作善惡業而受報也。」
^cb767a12世尊呵曰：「𠻬帝！
汝云何知我如是說法？
汝從何口聞我如是說法？
汝愚癡人！我不一向說，汝一向說耶？
汝愚癡人！聞諸比丘共訶汝時，應如法答：『我今當問諸比丘也。』」
^cb767a16於是，世尊問諸比丘：「汝等亦如是知我如是說法：
『今此識，往生不更異耶？』」
^cb767a17時，諸比丘答曰：「不也。」
^cb767a18世尊問曰：「汝等云何知我說法？」
^cb767a19諸比丘答曰：「我等知世尊如是說法，識因緣故起，
世尊說識因緣故起，識有緣則生，無緣則滅，我等知世尊如是說法。」
^cb767a22世尊歎曰：「善哉！善哉！
諸比丘！汝等知我如是說法。
所以者何？我亦如是說，識因緣故起，我說識因緣故起，
識有緣則生，無緣則滅，識隨所緣生，即彼緣。
說緣眼色生識，生識已說眼識，如是耳、
鼻、舌、身，意法生識，生識已說意識。
猶若如火，隨所緣生，即彼緣，說緣木生火，說木火也。
緣草糞聚火，說草糞聚火。
如是識隨所緣生，即彼緣，說緣眼色生識，生識已說眼識。
如是耳、鼻、舌、身，緣意法生識，生識已說意識。」
^cb767b2世尊歎曰：「善哉！善哉！
汝等知我如是說法。
然此𠻬帝比丘愚癡之人，顛倒受解義及文也。
彼因自顛倒受解故，誣謗於我，為自傷害，
有犯有罪，諸智梵行者所不喜也，而得大罪。
汝愚癡人！知有此惡不善處耶？」
^cb767b7於是，𠻬帝比丘為世尊面呵責已，內懷憂慼，
低頭默然，失辯無言，如有所伺。
^cb767b9於是，世尊面呵𠻬帝比丘已，告諸比丘：
「我當為汝說法究竟，無煩無熱，恒有不變，
諸智慧觀如是，諦聽，諦聽，善思念之。」
時，諸比丘受教而聽。
^cb767b12佛言：「真說見耶？」
^cb767b13比丘答曰：「唯然。世尊！」
世尊告曰：「如來真說見耶？」
^cb767b14比丘答曰：「唯然。世尊！」
世尊告曰：「如來滅已，所有真彼亦滅法，見耶？」
^cb767b15比丘答曰：「唯然。世尊！」
^cb767b16世尊告曰：「真說已見耶？」
比丘答曰：「唯然。世尊！」
^cb767b17世尊告曰：「如來真說已見耶？」
比丘答曰：「唯然。世尊！」
^cb767b18世尊告曰：「如來滅已，所有真彼亦滅法，已見耶？」
^cb767b19比丘答曰：「唯然。世尊！」
世尊告曰：「真說無有疑惑耶？」
^cb767b20比丘答曰：「不也。世尊！」
世尊告曰：「如來真說無有疑惑耶？」
^cb767b21比丘答曰：「不也。世尊！」
^cb767b22世尊告曰：「如來滅已，所有真彼亦滅法，無有疑惑耶？」
^cb767b23比丘答曰：「不也。世尊！」
^cb767b24世尊告曰：「真說如是，慧見如真，所有疑惑彼滅耶？」
^cb767b25比丘答曰：「唯然。世尊！」
世尊告曰：「如來真說如是，慧見如真，所有疑惑彼滅耶？」
^cb767b26比丘答曰：「唯然。世尊！」
^cb767b27世尊告曰：「如來滅已，所有真彼亦滅法，
如是慧見如真，所有疑惑彼滅耶？」
^cb767b29比丘答曰：「唯然。世尊！」
世尊告曰：「真說已無疑惑耶？」
^cb767c1比丘答曰：「唯然。世尊！」
世尊告曰：「如來真說已無疑惑耶？」
^cb767c2比丘答曰：「唯然。世尊！」
世尊告曰：「如來已滅，所有真彼亦滅法，已無疑惑耶？」
^cb767c4比丘答曰：「唯然。世尊！」
世尊歎曰：「善哉！善哉！
若汝等如是知、如是見，謂我此見如是清淨，
著彼、惜彼、守彼，不欲令捨者，汝等知我長夜說栰喻法，知已所塞流開耶？」
^cb767c8比丘答曰：「不也。世尊！」
世尊歎曰：「善哉！善哉！
若汝等如是知、如是見，謂我此見如是清淨，
不著彼、不惜彼、不守彼，欲令捨者，汝等知我長夜說栰喻法，
知已所塞流開耶？」
^cb767c11比丘答曰：「唯然。世尊！」
^cb767c12世尊歎曰：「善哉！善哉！
若有異學來問汝等：『賢者！
汝等若有如是清淨見，彼何義、何為、何功德？』
汝等云何答耶？」
^cb767c14比丘答曰：「世尊！若有異學來問我：『賢者！
汝等若有如是清淨見，彼何義、何為、何功德？』
者，我等當如是答：『諸賢！
為厭義，為無欲義，為見知如真義故。』
世尊！若異學來問我者，我等當如是答。」
^cb767c19世尊歎曰：「善哉！善哉！
若異學來問汝，汝等應如是答。
所以者何？此所說觀，一曰摶食麤細，二曰更樂，
三曰意念，四曰識也。
此四食何因、何習？
從何而生？由何有耶？
彼四食者，因愛、習愛，從愛而生，由愛有也。
愛何因、何習，從何而生？
由何有耶？愛者，因覺、習覺，從覺而生，由覺有也。
覺何因、何習？從何而生？
由何有耶？覺者，因更樂、習更樂，從更樂生，由更樂有也。
更樂何因、何習？從何而生？
由何有耶？更樂者，因六處、習六處，從六處生，由六處有也。
六處何因、何習？從何而生？
由何有耶？六處者，因名色、習名色，從名色生，由名色有也。
名色何因、何習？從何而生？
由何有耶？名色者，因識習識，從識而生，由識有也。
識何因、何習？從何而生？
由何有耶？識者，因行、習行，從行而生，由行有也。
行何因、何習？從何而生？
由何有耶？行者，因無明、習無明，從無明生，由無明有也。
^cb768a8「是為緣無明有行，緣行有識，緣識有名色，
緣名色有六處，緣六處有更樂，緣更樂有覺，
緣覺有愛，緣愛有受，緣受有有，緣有有生，
緣生有老死、愁慼、啼哭、憂苦、懊惱，如是此等大苦陰生。
緣生有老死，此說緣生有老死，於汝等意云何？」
^cb768a13比丘答曰：「世尊！緣生有老死，我等意如是。
所以者何？緣生有老死也。」
^cb768a15「緣有有生，此說緣有有生，於汝等意云何？」
^cb768a16比丘答曰：「世尊！緣有有生，我等意如是。
所以者何？緣有有生耶。」
^cb768a17「緣受有有，此說緣受有有，於汝等意云何？」
^cb768a19比丘答曰：「世尊！緣受有有，我等意如是。
所以者何？緣受有有也。」
^cb768a20「緣愛有受，此說緣愛有受，於汝等意云何？」
^cb768a21比丘答曰：「世尊！緣愛有受，我等意如是。
所以者何？緣愛有受也。」
^cb768a23「緣覺有愛，此說緣覺有愛，於汝等意云何？」
^cb768a24比丘答曰：「世尊！緣覺有愛，我等意如是。
所以者何？緣覺有愛也。」
^cb768a25「緣更樂有覺，此說緣更樂有覺，於汝等意云何？」
^cb768a26比丘答曰：「世尊！緣更樂有覺，我等意如是。
所以者何？緣更樂有覺也。」
^cb768a28「緣六處有更樂，此說緣六處有更樂，於汝等意云何？」
^cb768a29比丘答曰：「世尊！緣六處有更樂，我等意如是。
所以者何？緣六處有更樂也。」
^cb768b2「緣名色有六處，此說緣名色有六處，於汝等意云何？」
^cb768b3比丘答曰：「世尊！緣名色有六處，我等意如是。
所以者何？緣名色有六處也。」
^cb768b5「緣識有名色，此說緣識有名色，於汝等意云何？」
^cb768b6比丘答曰：「世尊！緣識有名色，我等意如是。
所以者何？緣識有名色也。」
^cb768b8「緣行有識，此說緣行有識，於汝等意云何？」
^cb768b9比丘答曰：「世尊！緣行有識，我等意如是。
所以者何？緣行有識也。」
^cb768b10「緣無明有行，此說緣無明有行，於汝等意云何？」
^cb768b12比丘答曰：「世尊！緣無明有行，我等意如是。
所以者何？緣無明有行也。
是為緣無明有行，緣行有識，緣識有名色，
緣名色有六處，緣六處有更樂，緣更樂有覺，
緣覺有愛，緣愛有受，緣受有有，緣有有生，
緣生有老死、愁慼、啼哭、憂苦、懊惱可得生，如是此淳大苦陰生。」
^cb768b18世尊歎曰：「善哉！善哉！
比丘！汝等如是說。
所以者何？我亦如是說，緣無明有行，緣行有識，
緣識有名色，緣名色有六處，緣六處有更樂，
緣更樂有覺，緣覺有愛，緣愛有受，緣受有有，
緣有有生，緣生有老死、愁慼、啼哭、憂苦、
懊惱可得生，如是此淳大苦陰生。
生滅則老死滅，此說生滅則老死滅，於汝等意云何？」
^cb768b25比丘答曰：「世尊！生滅則老死滅，我等意如是。
所以者何？生滅則老死滅也。」
^cb768b27「有滅則生滅，此說有滅則生滅，於汝等意云何？」
^cb768b28比丘答曰：「世尊！有滅則生滅，我等意如是。
所以者何？有滅則生滅也。」
^cb768c1「受滅則有滅也，此說受滅則有滅，於汝等意云何？」
^cb768c2比丘答曰：「世尊！受滅則有滅，我等意如是。
所以者何？受滅則有滅也。」
^cb768c3「愛滅則受滅，此說愛滅則受滅，於汝等意云何？」
^cb768c5比丘答曰：「世尊！愛滅則受滅，我等意如是。
所以者何？愛滅則受滅也。」
^cb768c6「覺滅則愛滅，此說覺滅則愛滅，於汝等意云何？」
^cb768c7比丘答曰：「世尊！覺滅則愛滅，我等意如是。
所以者何？覺滅則愛滅也。」
^cb768c9「更樂滅則覺滅，此說更樂滅則覺滅，於汝等意云何？」
^cb768c10比丘答曰：「世尊！更樂滅則覺滅，我等意如是。
所以者何？更樂滅則覺滅也。」
^cb768c12「六處滅則更樂滅，此說六處滅則更樂滅，於汝等意云何？」
^cb768c13比丘答曰：「世尊！六處滅則更樂滅，我等意如是。
所以者何？六處滅則更樂滅也。」
^cb768c15「名色滅則六處滅，此說名色滅則六處滅，於汝等意云何？」
^cb768c16比丘答曰：「世尊！名色滅則六處滅，我等意如是。
所以者何？名色滅則六處滅也。」
^cb768c18「識滅則名色滅，此說識滅則名色滅，於汝等意云何？」
^cb768c19比丘答曰：「世尊！識滅則名色滅，我等意如是。
所以者何？識滅則名色滅也。」
^cb768c21「行滅則識滅，此說行滅則識滅，於汝等意云何？」
^cb768c22比丘答曰：「世尊！行滅則識滅，我等意如是。
所以者何？行滅則識滅也。」
^cb768c24「無明滅則行滅，此說無明滅則行滅，於汝等意云何？」
^cb768c25比丘答曰：「世尊！無明滅則行滅，我等意如是。
所以者何？無明滅則行滅也。
是為無明滅則行滅，行滅則識滅，識滅則名色滅，
名色滅則六處滅，六處滅則更樂滅，更樂滅則覺滅，
覺滅則愛滅，愛滅則受滅，受滅則有滅，
有滅則生滅，生滅則老死滅，愁慼、啼哭、
憂苦、懊惱可得滅，如是此淳大苦陰滅。」
^cb769a3世尊歎曰：「善哉！善哉！
比丘！汝等如是說。
所以者何？我亦如是說，無明滅則行滅，
行滅則識滅，識滅則名色滅，名色滅則六處滅，
六處滅則更樂滅，更樂滅則覺滅，覺滅則愛滅，
愛滅則受滅，受滅則有滅，有滅則生滅，
生滅則老死滅，愁慼、啼哭、憂苦、懊惱可得滅，如是此淳大苦陰滅。」
^cb769a9世尊歎曰：「善哉！善哉！
若汝等如是知、如是見，汝等頗於過去作是念：
『我過去時有，我過去時無。
云何過去時有？何由過去時有耶？』」
^cb769a12比丘答曰：「不也。世尊！」
世尊歎曰：「善哉！善哉！
若汝等如是知、如是見，汝等頗於未來作是念：
『我未來當有，我未來當無。
云何未來有？何由未來有耶？』」
^cb769a15比丘答曰：「不也。世尊！」
^cb769a16世尊歎曰：「善哉！善哉！
若汝等如是知、如是見，汝等頗於內有疑惑，此云何？
此何等？此眾生從何所來？
趣至何處？何因已有？
何因當有耶？」
^cb769a19比丘答曰：「不也。世尊！」
世尊歎曰：「善哉！善哉！
若汝等如是知、如是見，汝等頗故殺父母，
害弟子阿羅訶，破壞聖眾，惡意向佛出如來血耶？」
^cb769a22比丘答曰：「不也。世尊！」
世尊歎曰：「善哉！善哉！
若汝等如是知、如是見，汝等頗故犯戒捨戒罷道耶？」
^cb769a24比丘答曰：「不也。世尊！」
^cb769a25世尊歎曰：「善哉！善哉！
若汝等如是知、如是見，汝等頗捨此更求外尊求福田耶？」
^cb769a27比丘答曰：「不也。世尊！」
世尊歎曰：「善哉！善哉！
若汝等如是知、如是見，汝等頗作沙門、
梵志如是說：『諸尊！
可知則知，可見則見耶？』」
^cb769a29比丘答曰：「不也。世尊！」
^cb769b1世尊歎曰：「善哉！善哉！
若汝等如是知、如是見，汝等頗吉祥為清淨耶？」
^cb769b2比丘答曰：「不也。世尊！」
^cb769b3世尊歎曰：「善哉！善哉！
若汝等如是知、如是見，汝等頗為諸沙門、
梵志，吉祥相應諸見雜苦雜之，雜煩熱雜懊惱，彼是真實耶？」
^cb769b6比丘答曰：「不也。世尊！」
世尊歎曰：「善哉！善哉！
若汝等如是知、如是見，汝等頗身生疹患，
生甚重苦，乃至命欲斷，捨此更求外：『頗有彼沙門、
梵志，持一句呪，二句、三句、四句、多句、百句，持此呪令脫我苦。』
是謂求苦、習苦、得苦盡耶？」
^cb769b11比丘答曰：「不也。世尊！」
世尊歎曰：「善哉！善哉！
若汝等如是知、如是見，汝等頗受八有耶？」
^cb769b13比丘答曰：「不也。世尊！」
世尊歎曰：「善哉！善哉！
若汝等如是知、如是見，汝等頗如是說：
『我等恭敬沙門，敬重沙門，沙門瞿曇是我尊師耶？』」
^cb769b16比丘答曰：「不也。世尊！」
世尊歎曰：「善哉！善哉！
若汝等自知、自見、自覺得最正覺，汝等隨所問答耶？」
^cb769b18比丘答曰：「如是！世尊！」
^cb769b19世尊歎曰：「善哉！善哉！
我正御汝等，於畢究竟無煩無熱，恒不變易法，
正智所知、正智所見、正智所覺，因此故我向者說，
我為汝說法，畢究竟不煩熱，恒不變易法，
正智所知、正智所見、正智所覺。
復次三事合會入於母胎，父母聚集一處、
母滿精堪耐、香陰已至。
此三事合會入於母胎，母胎或持九月十月便生，
生已以血長養，血者於聖法中，謂是母乳也。
彼於後時諸根轉大、根轉成就，食麤飯麨蘇油塗身，
彼眼見色，樂著好色、憎惡惡色，不立身念，
少心、心解脫、慧解脫，不知如真，所生惡不善法，
不滅盡無餘，不敗壞無餘。
如是耳、鼻、舌、身、意知法，樂著好法、憎惡惡法，
不立身念，少心、心解脫、慧解脫，不知如真，
所生惡不善法，不滅盡無餘，不敗壞無餘。
彼如是隨憎不憎所受覺，或樂或苦或不苦不樂，
彼樂彼覺求著受彼覺，彼樂彼覺求著受彼覺已，
若樂覺者是為受，彼緣受有有，緣有有生，
緣生有老死，愁慼啼哭憂苦懊惱可得生，如是此淳大苦陰生。
比丘！非為具足愛所繫相續，如𠻬帝比丘雞和哆子耶？」
^cb769c11比丘答曰：「如是，世尊！
具足愛所繫相續，如𠻬帝比丘雞和哆子也。
若時如來出世，無所著、等正覺、明行成為、
善逝、世間解、無上士、道法御、天人師，號佛、眾祐。
彼眼見色，於好色而不樂著，於惡色而不憎惡，
立身念，無量心，心解脫、慧解脫，知如真，
所生惡不善法，滅盡無餘，敗壞無餘。
如是耳、鼻、舌、身、意知法，不著好法、不惡惡法，
立身念，無量心，心解脫、慧解脫，知如真，
所生惡不善法，滅盡無餘，敗壞無餘。
彼如是滅憎不憎所受覺，或樂或苦或不苦不樂，
彼不樂彼覺，不求不著不受覺，彼不樂彼覺，
不求不著不受覺已，若樂覺者彼便滅，
樂滅則受滅，受滅則有滅，有滅則生滅，
生滅則老死滅，愁慼啼哭憂苦懊惱可得滅，如是此淳大苦陰滅。」
^cb769c26「比丘！非為具足愛盡解脫耶？」
^cb769c27比丘答曰：「如是，世尊！
具足愛盡解脫也。」
^cb769c28說是法時，此三千大千世界三反震動，
動、盡動，戰、盡戰，震、盡震。
是故此經稱愛盡解脫。
^cb770a1佛說如是。彼諸比丘聞佛所說，歡喜奉行。

^pb1^folio#agmm55中阿含經卷第五十五
^lb^au〔東晉罽賓三藏瞿曇僧伽提婆譯〕
中阿含晡利多品〔有十經〕〔第五後誦〕
^gatha持齋、晡利多　羅摩、五下分
^gatha心穢、箭毛二　隨摩那修學
^gatha法樂比丘尼　拘絺羅在後
^lb^ck202【持齋經】晡利多品持齋經第一
^cb770a17我聞如是：
一時，佛遊舍衛國，在於東園鹿子母堂。
^cb770a18爾時，鹿子母毘舍佉平旦沐浴，著白淨衣，
將子婦等眷屬圍繞，往詣佛所，稽首作禮，却住一面。
世尊問曰：「居士婦！
今沐浴耶？」
^cb770a21答曰：「世尊！我今持齋。
善逝！我今持齋。」
世尊問曰：「居士婦！
今持何等齋耶？齋有三種。
云何為三？一者放牛兒齋，二者尼揵齋，三者聖八支齋。
居士婦！云何名為放牛兒齋？
若放牛兒朝放澤中，晡收還村，彼還村時，
作如是念：『我今日在此處放牛，明日當在彼處放牛。
我今日在此處飲牛，明日當在彼處飲牛。
我牛今在此處宿止，明日當在彼處宿止。』
居士婦！如是有人若持齋時，作是思惟：
『我今日食如此之食，明日當食如彼食也。
我今日飲如此之飲，明日當飲如彼飲也。
我今含消如此含消，明日含消如彼含消。』
其人於此晝夜樂著欲過，是謂名曰放牛兒齋。
若如是持齋放牛兒齋者，不獲大利，不得大果，
無大功德，不得廣布。
^cb770b6「居士婦！云何名為尼揵齋耶？
若有出家學尼揵者，彼勸人曰：『汝於東方過百由延外有眾生者，
擁護彼故，棄捨刀杖，如是南方、西方、北方過百由延外有眾生者，
擁護彼故，棄捨刀杖，是為彼勸進人。
或有想護眾生，或無想不護眾生，汝當十五日說從解脫時，
脫衣裸形，東向住立，作如是說：「我無父母，
非父母有，我無妻子，非妻子有，我無奴婢，非奴婢生。」』
居士婦！彼欲勸進於真諦語，而反勸進虛妄之言，
彼人日日見其父母，便作此念：『是我父母。』
父母日日見其兒子，亦作此念：『是我兒子。』
彼見妻子，而作此念：『是我妻子。』
妻子見彼，亦作此念：『是我尊長。』
彼見奴婢，復作此念：『是我奴婢。』
奴婢見彼，亦作此念：『是我大家。』
彼用此欲，不與而用，非是與用，是謂名曰尼揵齋也。
若如是持尼揵齋者，不獲大利，不得大果，
無大功德，不得廣布。
^cb770b24「居士婦！云何名為聖八支齋？
多聞聖弟子若持齋時，作是思惟：『阿羅訶真人盡形壽離殺、
斷殺，棄捨刀杖，有慙有愧，有慈悲心，饒益一切，
乃至蜫蟲，彼於殺生淨除其心，我亦盡形壽離殺、
斷殺，棄捨刀杖，有慙有愧，有慈悲心，饒益一切，乃至蜫蟲。
我今於殺生淨除其心，我以此支於阿羅訶等同無異。』
是故說齋。
^cb770c2「復次，居士婦！多聞聖弟子若持齋時，作是思惟：
『阿羅訶真人盡形壽離不與取、斷不與取，
與而後取，樂於與取，常好布施，心樂放捨，
歡喜無恡，不望其報，不以盜覆心，能自制己。
彼於不與取淨除其心，我亦盡形壽離不與取、
斷不與取，與而後取，樂於與取，常好布施，
心樂放捨，歡喜無恡，不望其報，不以盜覆心，能自制己。
我於不與取淨除其心，我以此支於阿羅訶等同無異。』
是故說齋。
^cb770c11「復次，居士婦！多聞聖弟子若持齋時，作是思惟：
『阿羅訶真人盡形壽離非梵行、斷非梵行，
修行梵行，至誠心淨，行無臭穢，離欲斷婬。
彼於非梵行淨除其心，我於此日此夜離非梵行、
斷非梵行，修行梵行，至誠心淨，行無臭穢，離欲斷婬。
我於非梵行淨除其心，我以此支於阿羅訶等同無異。』
是故說齋。
^cb770c19「復次，居士婦！多聞聖弟子若持齋時，作是思惟：
『阿羅訶真人盡形壽離妄言、斷妄言，真諦言，
樂真諦，住真諦，為人所信，不欺世間。
彼於妄言淨除其心，我亦盡形壽離妄言、
斷妄言，真諦言，樂真諦，住真諦，為人所信，不欺世間。
我於妄言淨除其心，我以此支於阿羅訶等同無異。』
是故說齋。
^cb770c26「復次，居士婦！多聞聖弟子若持齋時，作是思惟：
『阿羅訶真人盡形壽離酒放逸、斷酒放逸。
彼於酒放逸淨除其心，我亦盡形壽離酒放逸、斷酒放逸。
我於酒放逸淨除其心，我以此支於阿羅訶等同無異。』
是故說齋。
^cb771a2「復次，居士婦！多聞聖弟子若持齋時，作是思惟：
『阿羅訶真人盡形壽離高廣大床、斷高廣大床，
樂下坐臥，或床或敷草。
彼於高廣大床淨除其心，我於此日此夜離高廣大床、
斷高廣大床，樂下坐臥，或床或敷草。
我於高廣大床淨除其心，我以此支於阿羅訶等同無異。』
是故說齋。
^cb771a8「復次，居士婦！多聞聖弟子若持齋時，作是思惟：
『阿羅訶真人盡形壽離華鬘、瓔珞、塗香、
脂粉、歌舞、倡伎及往觀聽，斷華鬘、瓔珞、
塗香、脂粉、歌舞、倡伎及往觀聽。
彼於華鬘、瓔珞、塗香、脂粉、歌舞、倡伎及往觀聽淨除其心。
我於此日此夜離華鬘、瓔珞、塗香、脂粉、
歌舞、倡伎及往觀聽，斷華鬘、瓔珞、塗香、
脂粉、歌舞、倡伎及往觀聽。
我於華鬘、瓔珞、塗香、脂粉、歌舞、倡伎及往觀聽淨除其心，我以此支於阿羅訶等同無異。』
是故說齋。
^cb771a18「復次，居士婦！多聞聖弟子若持齋時，作是思惟：
『阿羅訶真人盡形壽離非時食、斷非時食、
一食，不夜食、樂於時食。
彼於非時食淨除其心，我於此日此夜離非時食、
斷非時食、一食，不夜食、樂於時食。
我於非時食淨除其心，我以此支於阿羅訶等同無異。』
是故說齋。
^cb771a24「彼住此聖八支齋已，於上當復修習五法。
云何為五？居士婦！
多聞聖弟子若持齋時，憶念如來：『彼世尊、
如來、無所著、等正覺、明行成為、善逝、世間解、
無上士、道法御、天人師，號佛、眾祐。』
彼作如是憶念如來已，若有惡伺，彼便得滅，
所有穢污惡不善法，彼亦得滅。
居士婦！多聞聖弟子緣如來故，心靖得喜。
若有惡伺，彼便得滅，所有穢污惡不善法，彼亦得滅。
^cb771b4「譬若如人，頭有垢膩，因膏澤、暖湯、人力、
洗沐故，彼便得淨。
如是多聞聖弟子若持齋時，憶念如來：
『彼世尊、如來、無所著、等正覺、明行成為、
善逝、世間解、無上士、道法御、天人師，號佛、眾祐。』
彼作如是憶念如來已，若有惡伺，彼便得滅，
所有穢污惡不善法，彼亦得滅。
居士婦！多聞聖弟子緣如來故，心靖得喜。`)