jsonp(21,{"name":"dc","start":60231},`緣斯罪故，已百千歲墮地獄中受無量苦，
今得此身，餘罪緣故，續受斯苦。
諸比丘！如大目犍連所見，真實無異，汝等受持。」
^cb136a18佛說此經已，諸比丘聞佛所說，歡喜奉行。
^n511【五一一】^cb136a20如是我聞：
一時，佛住王舍城，乃至尊者大目犍連於路中見一大身眾生，
舉體無皮，形如脯腊，乘虛而行。
乃至佛告諸比丘：「此眾生者，過去世時，
於此王舍城為屠羊弟子，屠羊罪故，已百千歲墮地獄中受無量苦，
今得此身，續受斯罪。
諸比丘！如大目犍連所見，真實無異，當受持之。」
^cb136a26佛說此經已，諸比丘聞佛所說，歡喜奉行。
^n512【五一二】^cb136a28如是我聞：
一時，佛住王舍城，乃至路中見一大身眾生，
舉體無皮，形如肉段，乘虛而行。
乃至佛告諸比丘：「此眾生者，過去世時，
於此王舍城自墮其胎，緣斯罪故，墮地獄中已百千歲，
受無量苦，以餘罪故，今得此身，續受斯苦。
諸比丘！如大目犍連所見，真實無異，當受持之。」
^cb136b5佛說此經已，諸比丘聞佛所說，歡喜奉行。
^n513【五一三】^cb136b7如是我聞：
一時，佛住王舍城，乃至尊者大目犍連於路中見一大身眾生，
舉體生毛，毛如大針，針皆火然，還燒其體，痛徹骨髓。
乃至佛告諸比丘：「此眾生者，過去世時，
於此王舍城為調象士，緣斯罪故，已百千歲墮地獄中受無量苦，
地獄餘罪，今得此身，續受斯苦。
諸比丘！如大目犍連所見，真實不異，當受持之。」
^cb136b14佛說此經已，諸比丘聞佛所說，歡喜奉行。
^cb136b16如調象士，如是調馬士、調牛士、好讒人者，
及諸種種苦切人者，亦復如是。
^n514【五一四】^cb136b18如是我聞：
一時，佛住王舍城，乃至尊者大目犍連於路中見一大身眾生，
舉身生毛，毛利如刀，其毛火然，還割其體，痛徹骨髓。
乃至佛告諸比丘：「此眾生者，過去世時，
於此王舍城好樂戰諍，刀劍傷人，已百千歲墮地獄中受無量苦，
地獄餘罪，今得此身，續受斯苦。
諸比丘！如大目犍連所見，真實不異，當受持之。」
^cb136b25佛說此經已，諸比丘聞佛所說，歡喜奉行。
^n515【五一五】^cb136b27如是我聞：
一時，佛住王舍城，乃至尊者大目犍連於路中見一大身眾生，
遍身生毛，其毛似箭，皆悉火然，還燒其身，痛徹骨髓。
乃至佛告諸比丘：「此眾生者，過去世時，
於此王舍城曾為獵師，射諸禽獸，緣斯罪故，
已百千歲墮地獄中受無量苦，地獄餘罪，
今得此身，續受斯苦。
諸比丘！如大目犍連所見，真實不異，當受持之。」
^cb136c5佛說此經已，諸比丘聞佛所說，歡喜奉行。
^n516【五一六】^cb136c7如是我聞：
一時，佛住王舍城，乃至我於路中見一大身眾生，
舉體生毛，毛如䂎𨥨，毛悉火然，還燒其身，痛徹骨髓。
乃至佛告諸比丘：「此眾生者，過去世時，
於此王舍城為屠猪人，䂎殺群猪，緣斯罪故，
已百千歲墮地獄中受無量苦，地獄餘罪，
今得此身，續受斯苦。
諸比丘！如大目犍連所見，真實不異，當受持之。」
^cb136c14佛說此經已，諸比丘聞佛所說，歡喜奉行。
^n517【五一七】^cb136c16如是我聞：
一時，佛住王舍城，乃至我於路中見一大身無頭眾生，
兩邊生目，胸前生口，身常流血，諸蟲唼𭊺食，痛徹骨髓。
乃至佛告諸比丘：「此眾生者，過去世時，
於此王舍城好斷人頭，緣斯罪故，已百千歲墮地獄中受無量苦，
今得此身，續受斯苦。
諸比丘！如大目犍連所見，真實不異，當受持之。」
^cb136c23佛說此經已，諸比丘聞佛所說，歡喜奉行。
^cb136c25如斷人頭，捉頭亦如是。
^n518【五一八】^cb136c26如是我聞：
一時，佛住王舍城。
乃至我於路中見一眾生，陰卵如瓮，坐則踞上，行則肩擔。
乃至佛告諸比丘：「此眾生者，過去世時，
於王舍城作鍛銅師，偽器欺人，緣斯罪故，
已地獄中受無量苦，地獄餘罪，今得此身，續受斯苦。
諸比丘！如大目犍連所見，真實不異，當受持之。」
^cb137a3佛說此經已，諸比丘聞佛所說，歡喜奉行。
^cb137a5如鍛銅師，如是斗秤欺人、村主、市監，亦復如是。
^n519【五一九】^cb137a7如是我聞：
一時，佛住王舍城。
乃至路中見一眾生，以銅鐵羅網自纏其身，
火常熾然，還燒其體，痛徹骨髓，乘虛而行。
佛告諸比丘：「此眾生者，過去世時，於此王舍城為捕魚師，
緣斯罪故，已地獄中受無量苦，地獄餘罪，
今受此身，續受斯苦。
諸比丘！如大目犍連所見，真實不異，當受持之。」
^cb137a13佛說此經已，諸比丘聞佛所說，歡喜奉行。
^cb137a15如捕魚師，捕鳥、網兔，亦復如是。
^n520【五二〇】^cb137a16如是我聞：
一時，佛住王舍城。
乃至路中見一眾生，頂有鐵磨，盛火熾然，
轉磨其頂，乘虛而行，受無量苦。
乃至佛告諸比丘：「此眾生者，過去世時，
於此王舍城為卜占女人，轉式卜占，欺妄惑人，
以求財物，緣斯罪故，已地獄中受無量苦，
地獄餘罪，今得此身，續受斯苦。
諸比丘！如大目犍連所見，真實不異，當受持之。」
^cb137a23佛說此經已，諸比丘聞佛所說，歡喜奉行。
^n521【五二一】^cb137a25如是我聞：
一時，佛住王舍城。
乃至路中見一眾生，其身獨轉，猶若旋風，乘虛而行。
乃至佛告諸比丘：「此眾生者，過去世時，
於此王舍城為卜占師，誤惑多人，以求財物，
緣斯罪故，已地獄中受無量苦，地獄餘罪，
今得此身，續受斯苦。
諸比丘！如大目犍連所見，真實不異，當受持之。」
^cb137b2佛說此經已，諸比丘聞佛所說，歡喜奉行。
^n522【五二二】^cb137b4如是我聞：
一時，佛住王舍城。
乃至路中見一眾生，傴身藏行，狀如恐怖，
舉體被服，悉皆火然，還燒其身，乘虛而行。
佛告諸比丘：「此眾生者，過去世時，於此王舍城好行他婬，
緣斯罪故，已地獄中受無量苦，地獄餘罪，
今得此身，續受斯苦。
諸比丘！如大目犍連所見，真實不異，當受持之。」
^cb137b10佛說此經已，諸比丘聞佛所說，歡喜奉行。
^n523【五二三】^cb137b12如是我聞：
一時，佛住波羅㮈國仙人住處鹿野苑中。
時，尊者大目犍連、尊者勒叉那比丘晨朝共入波羅㮈城乞食，
於路中，尊者大目犍連思惟顧念，欣然微笑。
^cb137b16時，尊者勒叉那白尊者大目犍連言：「世尊及世尊弟子欣然微笑，
必有因緣，何緣尊者今日欣然微笑？」
^cb137b18尊者大目犍連語尊者勒叉那：「此非時問，
且乞食，還詣世尊前，當問此事。」
^cb137b20時，俱入城乞食，還洗足，舉衣鉢，俱詣世尊，
稽首禮足，退坐一面。
時，尊者勒叉那問尊者大目犍連：「晨朝路中何因何緣欣然微笑？」
^cb137b23尊者大目犍連語尊者勒叉那：「我於路中見一大身眾生，
舉體膿壞，臭穢不淨，乘虛而行，烏、鵄、鵰、
鷲、野干、餓狗隨逐擭食，啼哭號呼，我念眾生得如是身，
受如是苦，一何痛哉！」
^cb137b27佛告諸比丘：「我亦見此眾生，而不說者，恐不信故。
所以者何？如來所說，有不信者，是愚癡人長夜受苦。
此眾生者，過去世時，於此波羅㮈城為女人賣色自活。
時，有比丘於迦葉佛所出家，彼女人以不清淨心請彼比丘，
比丘直心受請，不解其意，女人瞋恚，以不淨水灑比丘身，
緣斯罪故，已地獄中受無量苦，地獄餘罪，
今得此身，續受斯苦。
諸比丘！如大目犍連所見，真實不異，當受持之。」
^cb137c7佛說是經已，諸比丘聞佛所說，歡喜奉行。
^n524【五二四】^cb137c9如是我聞：
一時，佛住波羅㮈國仙人住處鹿野苑中。
乃至我於路中見一大身眾生，舉體火然，
乘虛而行，啼哭號呼，受諸苦痛。
乃至佛告諸比丘：「此眾生者，過去世時，
於此波羅㮈城為自在王第一夫人，與王共宿，
起瞋恚心，以然燈油灑王身上，緣斯罪故，
已地獄中受無量苦，地獄餘罪，今得此身，續受斯苦。
諸比丘！如大目犍連所見，真實不異，當受持之。」
^cb137c17佛說是經已，諸比丘聞佛所說，歡喜奉行。
^n525【五二五】^cb137c19如是我聞：
一時，佛住波羅㮈國仙人住處鹿野苑中。
乃至尊者大目犍連言：「我於路中見一眾生，
舉體糞穢，以塗其身，亦食糞穢，乘虛而行，
臭穢苦惱，啼哭號呼。」
乃至佛告諸比丘：「此眾生者，過去世時，
於此波羅㮈城為自在王師婆羅門，以憎嫉心，
請迦葉佛聲聞僧，以糞著飯下，試惱眾僧，
緣斯罪故，已地獄中受無量苦，地獄餘罪，
今得此身，續受斯苦。
諸比丘！如大目犍連所見，真實不異，當受持之。」
^cb137c28佛說此經已，諸比丘聞佛所說，歡喜奉行。
^n526【五二六】^cb138a1如是我聞：
一時，佛住舍衛國祇樹給孤獨園。
乃至尊者大目犍連言：「我於路中見一大身眾生，
頭上有大銅鑊，熾然滿中，洋群銅流灌身體，
乘虛而行，啼哭號呼。」
乃至佛告諸比丘：「此眾生者，過去世時，
於此舍衛國迦葉佛所出家，為知事比丘，有檀越送油應付諸比丘。
時，有眾多客比丘，知事比丘不時分油待客，
比丘去然後乃分，緣斯罪故，已地獄中受無量苦，
地獄餘罪，今得此身，續受斯苦。
諸比丘！如大目犍連所見，真實不異。」
^cb138a11佛說此經已，諸比丘聞佛所說，歡喜奉行。
^n527【五二七】^cb138a13如是我聞：
一時，佛住舍衛國祇樹給孤獨園。
乃至尊者大目犍連言：「我於路中見一大身眾生，
有熾熱鐵丸從身出入，乘虛而行，苦痛切迫，啼哭號呼。」
乃至佛告諸比丘：「此眾生者，過去世時，
於此舍衛國迦葉佛法中出家作沙彌，
次守眾僧果園，盜取七果，持奉和上，緣斯罪故，
已地獄中受無量苦，地獄餘罪，今得此身，續受斯苦。
諸比丘！如大目犍連所見，真實不異，當受持之。」
^cb138a22佛說此經已，諸比丘聞佛所說，歡喜奉行。
^n528【五二八】^cb138a24如是我聞：
一時，佛住舍衛國。
乃至尊者大目犍連言：「我於路中見一大身眾生，
其舌廣長，見有利釿，炎火熾然，以釿其舌，
乘虛而行，啼哭號呼。」
乃至佛告諸比丘：「此眾生者，過去世時，
於此舍衛國迦葉佛法中出家作沙彌，
以斧破石蜜，供養眾僧，著斧刃者，盜取食之，
緣斯罪故，入地獄中受無量苦，地獄餘罪，
今得此身，續受斯苦。
諸比丘！如大目犍連所見，真實不異，當受持之。」
^cb138b4佛說此經已，諸比丘聞佛所說，歡喜奉行。
^n529【五二九】^cb138b6如是我聞：
一時，佛住舍衛國。
乃至尊者大目犍連言：「我於路中見是大身眾生，
有雙鐵輪在兩脇下，熾然旋轉，還燒其身，
乘虛而行，啼哭號呼。」
乃至佛告諸比丘：「此眾生者，過去世時，
於此舍衛國迦葉佛法中出家作沙彌，
持石蜜䴵供養眾僧，盜取二䴵著於掖下，
緣斯罪故，已地獄中受無量苦，地獄餘罪，
今得此身，續受斯苦。
諸比丘！如大目犍連所見，真實不異，當受持之。」
^cb138b15佛說此經已，諸比丘聞佛所說，歡喜奉行。
^n530【五三〇】^cb138b17如是我聞：
一時，佛住舍衛國。
乃至尊者大目犍連言：「我於路中見一大身眾生，
以熾然鐵葉以纏其身，衣被床臥悉皆熱鐵，
炎火熾然，食熱鐵丸，乘虛而行，啼哭號呼。」
乃至佛告諸比丘：「此眾生者，過去世時，
於此舍衛國迦葉佛法中出家作比丘，
為眾僧乞衣食，供僧之餘，輒自受用，緣斯罪故，
已地獄中受無量苦，地獄餘罪，今得此身，續受斯苦。
諸比丘！如大目犍連所見，真實不異，當受持之。」
^cb138b26佛說此經已，諸比丘聞佛所說，歡喜奉行。
^cb138b28如比丘，如是比丘尼、式叉摩那、沙彌、沙彌尼、
優婆塞、優婆夷，亦復如是。
^n531【五三一】^cb138c1如是我聞：
一時，佛住舍衛國。
乃至尊者大目犍連言：「我於路中見一大身眾生，
熾然鐵車而駕其頸，拔其頸筋，及連四脚筋以勒其頸，
行熱鐵地，乘虛而去，啼哭號呼。」
乃至佛告諸比丘：「此眾生者，過去世時，
於此舍衛國駕乘牛車以自生活，緣斯罪故，
於地獄中受無量苦，地獄餘罪，今得此身，續受斯苦。
諸比丘！如大目犍連所見，真實不異，當受持之。」
^cb138c9佛說此經已，諸比丘聞佛所說，歡喜奉行。
^n532【五三二】^cb138c11如是我聞：
一時，佛住舍衛國。
乃至尊者大目犍連言：「我於路中見一大身眾生，
其舌長廣，熾然鐵釘以釘其舌，乘虛而行，啼哭號呼。」
乃至佛告諸比丘：「此眾生者，過去世時，
於此舍衛國迦葉佛法中出家作比丘，
為摩摩帝，呵責諸比丘言：『諸長老！
汝等可去此處，儉薄不能相供，各隨意去，
求豐樂處，饒衣食所，衣、食、床臥、應病湯藥，可得不乏。』
先住比丘悉皆捨去，客僧聞之亦復不來，
緣斯罪故，已地獄中受無量苦，地獄餘罪，
今得此身，續受斯苦。
諸比丘！如大目犍連所見，真實不異，當受持之。」
^cb138c22佛說此經已，諸比丘聞佛所說，歡喜奉行。
^n533【五三三】^cb138c24如是我聞：
一時，佛住舍衛國。
乃至尊者大目犍連言：「我於路中見一大身眾生，
比丘之像，皆著鐵葉以為衣服，舉體火然，亦以鐵鉢盛熱鐵丸而食之。」
乃至佛告諸比丘：「此眾生者，過去世時，
於此舍衛國迦葉佛法中出家作比丘，
作摩摩帝，惡口形名諸比丘，或言此是惡禿，
此惡風法，此惡衣服，以彼惡口故，先住者去，
未來不來，緣斯罪故，已地獄中受無量苦，
地獄餘罪，今得此身，續受斯苦。
諸比丘！如大目犍連所見，真實不異，當受持之。」
^cb139a5佛說此經已，諸比丘聞佛所說，歡喜奉行。
^n534【五三四】^cb139a7如是我聞：
一時，佛住舍衛國。
乃至佛告諸比丘：「此眾生者，過去世時，
於此舍衛國迦葉佛法中出家作比丘，
好起諍訟，鬪亂眾僧，作諸口舌，令不和合，
先住比丘厭惡捨去，未來者不來，緣斯罪故，
已地獄中受無量苦，地獄餘罪，今得此身續受斯苦。
諸比丘！如大目揵連所見，真實不異，當受持之。」
^cb139a14佛說此經已，諸比丘聞佛所說，歡喜奉行。
^ck13【阿那律相應535】^n535【五三五】^cb139a16如是我聞：
一時，佛住舍衛國祇樹給孤獨園。
爾時，尊者阿那律住松林精舍。
時，尊者大目犍連住跋祇聚落失收摩羅山恐怖稠林禽獸之處。
^cb139a19時，尊者阿那律獨一靜處，禪思思惟，作是念：
「有一乘道，淨眾生，離憂、悲、惱、苦，得真如法，所謂四念處。
何等為四？身身觀念處，受、心、法法觀念處。
若於四念處遠離者，於賢聖法遠離；於賢聖法遠離者，
於聖道遠離；聖道遠離者，於甘露法遠離；
甘露法遠離者，則不能脫生、老、病、死、憂、
悲、惱、苦。若於四念處信樂者，於聖法信樂；
聖法信樂者，於聖道信樂；聖道信樂者，
於甘露法信樂；甘露法信樂者，得脫生、
老、病、死、憂、悲、惱、苦。」
^cb139a29爾時，尊者大目揵連知尊者阿那律心之所念，
如力士屈伸臂頃，以神通力於跋祇聚落失收摩羅山恐怖稠林禽獸之處沒，
至舍衛城松林精舍尊者阿那律前現，
語阿那律言：「汝獨一靜處，禪思思惟，作是念：
『有一乘道，令眾生清淨，離生、老、病、死、憂、
悲、惱、苦，得真如法，所謂四念處。
何等為四？身身觀念處，受、心、法法觀念處。
若於四念處不樂者，於賢聖法不樂；聖法不樂者，
於聖道不樂；不樂聖道者，於甘露法亦不樂；
不樂甘露法者，則不能脫生、老、病、死、憂、
悲、惱、苦。若於四念處信樂者，樂賢聖法；
樂賢聖法者，樂於聖道；樂聖道者，得甘露法；
得甘露法者，得脫生、老、病、死、憂、悲、惱、苦。』
耶？」
^cb139b15尊者阿那律語尊者大目揵連言：「如是，如是。
尊者！」
^cb139b16大目犍連語尊者阿那律言：「云何名為樂四念處？」
^cb139b17尊者大目犍連：「若比丘身身觀念處，心緣身正念住調伏、
止息、寂靜，一心增進。
如是，受、心、法念處，正念住調伏、止息、寂靜，
一心增進，尊者大目犍連，是名比丘樂四念處。」
^cb139b21時，尊者大目犍連即如其像三昧正受，
從舍衛國松林精舍門，還至跋祇聚落失收摩羅山恐怖稠林禽獸之處。
^n536【五三六】^cb139b25如是我聞：
一時，佛住舍衛國祇樹給孤獨園。
乃至尊者大目犍連問尊者阿那律：「云何名為四念處修習多修習？」
^cb139b27尊者阿那律語尊者大目犍連言：「若比丘於內身起厭離想，
於內身起不厭離想、厭離不厭離俱捨想，正念正知。
如內身，如是外身、內外身，內受、外受、內外受，
內心、外心、內外心，內法、外法、內外法，作厭離想、
不厭離想、厭離不厭離俱捨想，住正念正知。
如是，尊者大目犍連！
是名四念處修習多修習。」
^cb139c5時，尊者大目犍連即入三昧，從舍衛國松林精舍入三昧神通力，
如力士屈伸臂頃，還到跋祇聚落失收摩羅山恐怖稠林禽獸住處。
雜阿含經卷第十九

^pb1^folio#agms20雜阿含經卷第二十
^au〔宋天竺三藏求那跋陀羅譯〕
^n537【五三七】^cb139c16如是我聞：
一時，佛住舍衛國祇樹給孤獨園。
爾時，尊者大目犍連、尊者阿那律住舍衛國手成浴池側。
^cb139c18尊者舍利弗詣尊者阿那律所，共相問訊慰勞已，於一面坐。
尊者舍利弗語尊者阿那律言：「奇哉！
阿那律！有大德神力，於何功德修習多修習而能至此？」
^cb139c22尊者阿那律語尊者舍利弗言：「於四念處修習多修習，成此大德神力。
何等為四念處？內身身觀念處，精勤方便，
正念正知，調伏世間貪憂。
如是外身、內外身，內受、外受、內外受，內心、
外心、內外心，內法、外法、內外法觀念處，
精勤方便，正念正知，如是調伏世間貪憂。
尊者舍利弗！是名四念處修習多修習，成此大德神力。
^cb139c29「尊者舍利弗！我於四念處善修習故，於小千世界少作方便，
能遍觀察，如明目士夫於樓觀上，觀下平地種種之物，
我少作方便，觀察小千世界亦復如是。
如是我於四念處修習多修習，成此大德神力。」
^cb140a5時，二正士共論議已，各從座起而去。
^n538【五三八】^cb140a7如是我聞：
一時，佛住舍衛國祇樹給孤獨園。
尊者舍利弗、尊者大目犍連、尊者阿難、尊者阿那律住舍衛國。
^cb140a9爾時，尊者大目犍連詣尊者阿那律所，
共相問訊慰勞已，於一面坐。
時，尊者大目犍連問尊者阿那律：「於何功德修習多修習，成此大德神力？」
^cb140a12尊者阿那律語尊者大目犍連：「我於四念處修習多修習，成此大德神力。
何等為四？內身身觀繫心住，精勤方便，
正念正知，除世間貪憂，外身、內外身，內受、
外受、內外受，內心、外心、內外心，內法、外法、
內外法，觀繫心住，精進方便，除世間貪憂，是名四念處修習多修習。
成此大德神力，於千須彌山以少方便悉能觀察，
如明目士夫登高山頂，觀下千多羅樹林。
如是我於四念處修習多修習，成此大德神力，以少方便見千須彌山。
如是，尊者大目犍連！
我於四念處修習多修習，成此大德神力。」
^cb140a24時二正士共論議已，各從座起而去。
^n539【五三九】^cb140a26如是我聞：
一時，佛住舍衛國祇樹給孤獨園。
尊者舍利弗、尊者大目犍連、尊者阿難、尊者阿那律住舍衛國手成浴池側。
^cb140a29爾時，尊者阿難往尊者阿那律所，共相問訊慰勞已，於一面坐。
尊者阿難問尊者阿那律：「於何功德修習多修習，成就如是大德大力大神通？」
^cb140b3尊者阿那律語尊者阿難：「我於四念處修習多修習，成此大德大力。
何等為四？內身身觀念處繫心住，精勤方便，
正念正知，除世間貪憂。
如是外身、內外身，內受、外受、內外受，內心、
外心、內外心，內法、外法、內外法觀念處繫心住，
精勤方便，除世間貪憂。
如是，尊者阿難！我於此四念處修習多修習，
少方便，以淨天眼過天、人眼，見諸眾生，
死時、生時，好色、惡色，上色、下色，善趣、惡趣，
隨業受生，皆如實見。
此諸眾生身惡行，口、意惡行，誹謗賢聖，
邪見因緣，身壞命終，生地獄中。
如是眾生，身善行，口，意善行，不謗賢聖，
正見成就，以是因緣，身壞命終，得生天上。
^cb140b16「譬如明目士夫住四衢道，見諸人民若來、
若去、若坐、若臥，我亦如是，於四念處修習多修習，
成此大德大力神通，見諸眾生，死時、生時，
善趣、惡趣。如是眾生身惡行，口、意惡行，
誹謗賢聖，邪見因緣，生地獄中。
如是眾生身善行，口、意善行，不謗賢聖，
正見因緣，身壞命終，得生天上。
如是，尊者阿難！我於四念處修習多修習，成此大德大力神通。」
^cb140b24時，二正士共論議已，各從座起而去。
^n540【五四〇】^cb140b26如是我聞：
一時，佛住舍衛國祇樹給孤獨園。
爾時，尊者阿那律在舍衛國松林精舍，身遭病苦。
^cb140b28時，有眾多比丘詣尊者阿那律所，問訊慰勞已，
於一面住，語尊者阿那律言：「尊者阿那律！
所患增損可安忍不？
病勢漸損不轉增耶？」
^cb140c2尊者阿那律言：「我病不安，難可安忍，身諸苦痛，轉增無損。」
即說三種譬，如上叉摩經說。
^cb140c4「然我身已遭此苦痛，且當安忍，正念正知。」
^cb140c5諸比丘問尊者阿那律：「心住何所，而能安忍如是大苦，正念正知？」
^cb140c7尊者阿那律語諸比丘言：「住四念處，我於所起身諸苦痛能自安忍，
正念正知。何等為四念處？
謂內身身觀念處，乃至受、心、法觀念處，
是名住於四念處，身諸苦痛能自安忍，正念正知。」
^cb140c11時，諸正士共論議已，歡喜隨喜，各從座起而去。
^n541【五四一】^cb140c13如是我聞：
一時，佛住舍衛國祇樹給孤獨園。
時，尊者阿那律在舍衛國松林精舍，病差未久。
^cb140c15時，有眾多比丘往詣阿那律所，問訊慰勞已，
於一面坐，問尊者阿那律：「安隱樂住不？」
^cb140c17阿那律言：「安隱樂住，身諸苦痛漸已休息。」
^cb140c18諸比丘問尊者阿那律：「住何所住，身諸苦痛得安隱？」
^cb140c19尊者阿那律言：「住四念處，身諸苦痛漸得安隱。
何等為四？謂內身身觀念處，乃至法法觀念處，是名四念處。
住此四念處故，身諸苦痛漸得休息。」
^cb140c22時，諸正士共論議已，歡喜隨喜，各從座起而去。
^n542【五四二】^cb140c25如是我聞：
一時，佛住舍衛國祇樹給孤獨園。
時，尊者阿那律在舍衛國松林精舍。
^cb140c27時，有眾多比丘詣尊者阿那律所，共相問訊慰勞已，
於一面坐，問尊者阿那律：「若比丘在於學地，
上求安隱涅槃住，聖弟子云何修習多修習，
於此法、律得盡諸漏，無漏心解脫、慧解脫，
現法自知作證：『我生已盡，梵行已立，所作已作，自知不受後有。』？」
^cb141a3尊者阿那律語諸比丘言：「若比丘在於學地，
上求安隱涅槃心住，聖弟子云何修習多修習？
於此法、律得盡諸漏，無漏心解脫、慧解脫，
現法自知作證：『我生已盡，梵行已立，所作已作，自知不受後有。』
者？當住四念處。何等為四？
謂內身身觀念處，乃至法法觀念處。
如是四念處修習多修習，於此法、律得盡諸漏，
無漏心解脫、慧解脫，現法自知作證：『我生已盡，
梵行已立，所作已作，自知不受後有。』」
^cb141a13時，諸比丘共聞尊者阿那律所說，歡喜隨喜，各從座起而去。
^n543【五四三】^cb141a15如是我聞：
一時，佛住舍衛國祇樹給孤獨園。
時，尊者阿那律在舍衛國松林精舍住。
^cb141a17時，有眾多比丘詣尊者阿那律所，與尊者阿那律共相問訊慰勞已，
於一面坐。語尊者阿那律言：「若阿羅漢比丘諸漏已盡，
所作已作，捨離重擔，離諸有結，正智心善解脫，亦修四念處耶？」
^cb141a21尊者阿那律語比丘言：「若比丘諸漏已盡，
所作已作，捨離重擔，離諸有結，正智心善解脫，彼亦修四念處也。
所以者何？不得者得，不證者證，為現法樂住故。
所以者何？我亦離諸有漏，得阿羅漢，所作已作，
心善解脫，亦修四念處故。
不得者得，不到者到，不證者證，乃至現法安樂住。」
^cb141a28時，諸正士共論議已，歡喜隨喜，各從座起而去。
^n544【五四四】^cb141b1如是我聞：
一時，佛住舍衛國祇樹給孤獨園。
時，尊者阿那律在舍衛國松林精舍。
^cb141b3時，有眾多外道出家詣尊者阿那律所，
共相問訊慰勞已，於一面坐。
語尊者阿那律：「尊者何故於沙門瞿曇法中出家？」
^cb141b5尊者阿那律言：「為修習故。」
^cb141b6復問：「何所修習？」
答言：「謂修諸根、修諸力、修諸覺分、修諸念處，汝欲聞何等修？」
^cb141b8復問：「根、力、覺分，我不知其名字，況復問義，然我欲聞念處。」
^cb141b9尊者阿那律言：「諦聽，善思，當為汝說。
若比丘內身身觀念處，乃至法法觀念處。」
^cb141b11時，眾多外道出家聞尊者阿那律所說，
歡喜隨喜，各從座起而去。
^n545【五四五】^cb141b14如是我聞：
一時，佛住舍衛國祇樹給孤獨園。
爾時，尊者阿那律在舍衛國住松林精舍。
^cb141b16時，尊者阿那律語諸比丘：「譬如大樹，生而順下，
隨浚隨輸，若伐其根，樹必當倒，隨所而順下。
如是比丘修四念處，長夜順趣浚輸，向於遠離；
順趣浚輸，向於出要，順趣浚輸，向於涅槃。」
^cb141b20尊者阿那律說此經已，諸比丘聞其所說，歡喜奉行。
^ck14【大迦旃延相應546】^n546【五四六】^cb141b22如是我聞：
一時，佛住舍衛國祇樹給孤獨園。
爾時，尊者摩訶迦旃延在跋蘭那聚落烏泥池側。
^cb141b24時，有執澡灌杖梵志詣摩訶迦旃延所，
共相問訊慰勞已，於一面坐，問摩訶迦旃延言：
「何因何緣王、王共諍，婆羅門居士、婆羅門居士共諍？」
^cb141b27摩訶迦旃延答梵志言：「貪欲繫著因緣故，
王、王共諍，婆羅門居士、婆羅門居士共諍。」
^cb141b29梵志復問：「何因何緣出家、出家而復共諍？」
^cb141c1摩訶迦旃延答言：「以見欲繫著故，出家、出家而復共諍。」
^cb141c2梵志復問：「摩訶迦旃延！
頗有能離貪欲繫著及離此見欲繫著不？」
^cb141c4尊者摩訶迦旃延答言：「梵志！
有，我大師如來、應、等正覺、明行足、善逝、
世間解、無上士、調御丈夫、天人師、佛世尊能離此貪欲繫著及見欲繫著。」
^cb141c7梵志復問：「佛世尊今在何所？」
^cb141c8答言：「佛世尊今在婆羅耆人中，拘薩羅國舍衛城祇樹給孤獨園。」
^cb141c9爾時，梵志從座起，整衣服，偏袒右肩，右膝著地，向佛所住處合掌讚歎。
^cb141c12「南無南無佛世尊、如來、應供、等正覺，能離欲貪諸繫著，
悉能遠離貪欲縛及諸見欲，淨根本。」
^cb141c14時，持澡灌杖梵志聞尊者摩訶迦旃延所說，
歡喜隨喜，從座起去。
^n547【五四七】^cb141c16如是我聞：
一時，佛住舍衛國祇樹給孤獨園。
尊者摩訶迦旃延在婆羅那烏泥池側，
與眾多比丘集於食堂，為持衣事。
^cb141c18時，有執杖梵志年耆根熟，詣食堂所，於一面柱杖而住。
須臾默然已，語諸比丘：「諸長老！
汝等何故見老宿士不共語問訊，恭敬命坐？」
^cb141c21時，尊者摩訶迦旃延亦在眾中坐。
時，尊者摩訶迦旃延語梵志言：「我法有宿老來，
皆共語問訊，恭敬禮拜，命之令坐。」
^cb141c24梵志言：「我見此眾中無有老於我者，不恭敬禮拜、
命坐，汝云何言：『我法見有宿老，恭敬禮拜，命其令坐。』？」
^cb141c27摩訶迦旃延言：「梵志！
若有耆年八十、九十，髮白齒落，成就年少法者，
此非宿士；雖復年少年二十五，色白髮黑，
盛壯美滿，而彼成就耆年法者，為宿士數。」
^cb142a2梵志問言：「云何名為八十、九十，髮白齒落，
而復成就年少之法，年二十五，膚白髮黑，
盛壯美色，為宿士數？」
^cb142a4尊者摩訶迦旃延語梵志言：「有五欲功德。
謂眼識色愛、樂、念，耳識聲、鼻識香、舌識味、
身識觸愛、樂、念。於此五欲功德不離貪、
不離欲、不離愛、不離念、不離濁。
梵志！若如是者，雖復八十、九十，髮白齒落，是名成就年少之法。
雖年二十五，膚白髮黑，盛壯美色，於五欲功德離貪、
離欲、離愛、離念、離濁，若如是者，雖復年少年二十五，
膚白髮黑，盛壯美色，成就老人法，為宿士數。」
^cb142a13爾時，梵志語尊者摩訶迦旃延：「如尊者所說義，
我自省察，雖老則少，汝等雖少，成耆年法，
世間多事，令便請還。」
^cb142a15尊者摩訶迦旃延言：「梵志！
汝自知時。」
^cb142a16爾時，梵志聞尊者摩訶迦旃延所說，歡喜隨喜，還其本處。
^n548【五四八】^cb142a18如是我聞：
一時，佛住舍衛國祇樹給孤獨園。
尊者摩訶迦旃延在稠林中住。
^cb142a19時，摩偷羅國王是西方王子，詣尊者摩訶迦旃延所，
禮摩訶迦旃延足，退坐一面，問尊者摩訶迦旃延：
「婆羅門自言：『我第一，他人卑劣，我白，餘人黑，
婆羅門清淨，非非婆羅門；是婆羅門子從口生，
婆羅門所化，是婆羅門所有。』
尊者摩訶迦旃延！
此義云何？」
^cb142a25尊者摩訶迦旃延語摩偷羅王言：「大王！
此是世間言說耳。
世間言說言：『婆羅門第一，餘人卑劣，婆羅門白，
餘人黑，婆羅門清淨，非非婆羅門。
婆羅門從婆羅門生，生從口生，婆羅門所化，是婆羅門所有。』
大王當知，業真實者，是依業者。」
^cb142b3王語尊者摩訶迦旃延：「此則略說，我所不解，願重分別。」
^cb142b4尊者摩訶迦旃延言：「今當問汝，隨問答我。」
即問言：「大王！汝為婆羅門王，於自國土，
諸婆羅門、剎利、居士、長者，此四種人悉皆召來，
以財以力使其侍衛，先起後臥，及諸使令，悉如意不？」
^cb142b8答言：「如意。」
^cb142b9復問：「大王！剎利為王、居士為王、長者為王，
於自國土所有四姓悉皆召來，以財以力令其侍衛，
先起後臥，及諸使令，皆如意不？」
^cb142b12答言：「如意。」
復問：「大王！如是四姓悉皆平等，有何差別？
當知，大王！四種姓者，皆悉平等，無有勝如差別之異。」
^cb142b14摩偷羅王白尊者摩訶迦旃延：「實爾，尊者！
四姓皆等，無有種種勝如差別。」
^cb142b16「是故，大王！當知四姓，世間言說為差別耳，
乃至依業，真實無差別也。
復次，大王！此國土中有婆羅門，有偷盜者，當如之何？」
^cb142b19王白尊者摩訶迦旃延：「婆羅門中有偷盜者，
或鞭、或縛，或驅出國，或罰其金，或截手足耳鼻，
罪重則殺，及其盜者。
然婆羅門，則名為賊。」
^cb142b22復問：「大王！若剎利、居士、長者中有偷盜者，當復如何？」
^cb142b23王白尊者摩訶迦旃延：「亦鞭、亦縛，亦驅出國，
亦罰其金，亦復斷截手足耳鼻，罪重則殺。」
^cb142b26「如是，大王！豈非四姓悉平等耶？
為有種種差別異不？」
^cb142b27王白尊者摩訶迦旃延：「如是義者，實無種種勝如差別。」
^cb142b28尊者摩訶迦旃延復語王言：「當知，大王！
四種姓者，世間言說言：『婆羅門第一，餘悉卑劣，
婆羅門白，餘人悉黑，婆羅門清淨，非非婆羅門。』
當依業真實、業依耶？」
^cb142c4復問：「大王！婆羅門殺生、偷盜、邪婬、妄言、
惡口、兩舌、綺語、貪、恚、邪見，作十不善業跡已，為生惡趣耶？
善趣耶？於阿羅呵所為何所聞？」
^cb142c7王白尊者摩訶迦旃延：「婆羅門作十不善業跡，
當墮惡趣，阿羅呵所，作如是聞。
剎利、居士、長者亦如是說。」
^cb142c9復問：「大王！若婆羅門行十善業跡，離殺生，
乃至正見，當生何所？
為善趣耶？為惡趣耶？
於阿羅呵所，為何所聞？」
^cb142c12王白尊者摩訶迦旃延：「若婆羅門行十善業跡者，
當生善趣，阿羅呵所，作如是、聞如是，剎利、
居士、長者亦如是說。」
^cb142c15復問：「云何？大王！如是四姓，為平等不？
為有種種勝如差別？」
^cb142c17王白尊者摩訶迦旃延：「如是義者，則為平等，無有種種勝如差別。」
^cb142c18「是故，大王當知，四姓悉平等耳，無有種種勝如差別。
世間言說故有：『婆羅門第一，婆羅門白，
餘者悉黑，婆羅門清淨，非非婆羅門；婆羅門生，
生從口生，婆羅門作，婆羅門化，婆羅門所有。』
當知業真實、業依。」
^cb142c23王白尊者摩訶迦旃延：「實如所說，皆是世間言說，
故有：『婆羅門勝，餘者卑劣，婆羅門白，餘者悉黑，
婆羅門清淨，非非婆羅門；婆羅門生，生從口生，
婆羅門化，婆羅門所有。』
皆是業真實、依於業。」
^cb142c27爾時，摩偷羅王聞尊者摩訶迦旃延所說，
歡喜隨喜，作禮而去。
^n549【五四九】^cb143a2如是我聞：
一時，佛住舍衛國祇樹給孤獨園。
爾時，尊者摩訶迦旃延住阿槃提國拘羅羅咤精舍。
尊者摩訶迦旃延晨朝著衣持鉢，入拘羅羅咤精舍，
次第乞食，至迦梨迦優婆夷舍。
^cb143a6時，優婆夷見尊者摩訶迦旃延，即敷床坐，
請令就坐，前禮尊者摩訶迦旃延足，退住一面，
白尊者摩訶迦旃延：「如世尊所說，答僧耆多童女所問，
如世尊說僧耆多童女所問偈：
^gatha「實義存於心，寂滅而不亂，
^gatha降伏諸勇猛，可愛端正色。
^gatha一心獨靜思，服食妙禪樂，
^gatha是則為遠離。　世間之伴黨，
^gatha世間諸伴黨，無習近我者。
^cb143a16「尊者摩訶迦旃延！
世尊此偈，其義云何？」
尊者摩訶迦旃延語優婆夷言：「姊妹！
有一沙門婆羅門言：『地一切入處正受，
此則無上，為求此果。』
姊妹！若沙門婆羅門於地一切入處正受，
清淨鮮白者，則見其本，見患、見滅、見滅道跡；
以見本、見患、見滅、見滅道跡故，得真實義存於心，寂滅而不亂。
姉妹！如是水一切入處、火一切入處、風一切入處、
青一切入處、黃一切入處、赤一切入處、
白一切入處、空一切入處、識一切入處為無上者，為求此果。
^cb143a26「姊妹！若有沙門婆羅門，乃至於識處一切入處正受，
清淨鮮白者，見本、見患、見滅、見滅道跡；
以見本、見患、見滅、見滅道跡故，是則實義存於心，
寂滅而不亂，善見、善入。
是故世尊答僧耆多童女所問偈：
^gatha「實義存於心，寂滅而不亂，
^gatha降伏諸勇猛，可愛端正色。
^gatha一心獨靜思，服食妙禪樂，
^gatha是則為遠離，世間之伴黨，
^gatha世間諸伴黨，無習近我者。
^cb143b8「如是，姊妹！我解世尊以如是義故，說如是偈。」
^cb143b9優婆夷言：「善哉！尊者說真實義，唯願尊者受我請食。」
^cb143b10時，尊者摩訶迦旃延默然受請。
^cb143b11時，迦梨迦優婆夷知尊者摩訶迦旃延受請已，
即辦種種淨美飲食，恭敬尊重，自手奉食。
^cb143b13時，優婆夷知尊者摩訶迦旃延食已，洗鉢、
澡嗽訖，敷一卑坐，於尊者摩訶迦旃延前恭敬聽法。
^cb143b15尊者摩訶迦旃延為迦梨迦優婆夷種種說法，
示、教、照、喜；示、教、照、喜已，從座起而去。
^n550【五五〇】^cb143b18如是我聞：
一時，佛住舍衛國祇樹給孤獨園。
爾時，尊者摩訶迦旃延在舍衛國祇樹給孤獨園。
^cb143b20尊者摩訶迦旃延語諸比丘：「佛世尊、如來、
應、等正覺所知所見，說六法出苦處昇於勝處，
說一乘道淨諸眾生，離諸惱苦，憂悲悉滅，得真如法。
何等為六？謂聖弟子念如來、應、等正覺所行法淨，
如來、應、等正覺、明行足、善逝、世間解、無上士、
調御丈夫、天人師、佛世尊。
聖弟子念如來、應所行法故，離貪欲覺、
離瞋恚覺、離害覺。
如是，聖弟子出染著心。
何等為染著心？謂五欲功德，於此五欲功德離貪、
恚、癡，安住正念正智，乘於直道，修習念佛，
正向涅槃，是名如來、應、等正覺所知所見，
說第一出苦處昇於勝處，一乘道淨於眾生，
離苦惱，滅憂悲，得如實法。
^cb143c4「復次，聖弟子念於正法，念於世尊現法、
律，離諸熱惱，非時，通達，即於現法，緣自覺悟。
爾時，聖弟子念此正法時，不起欲覺、瞋恚、害覺。
如是，聖弟子出染著心。
何等為染著心？謂五欲功德。
於此五欲功德離貪、恚、癡，安住正念正知，
乘於直道，修習念法，正向涅槃，是名如來、
應、等正覺所知所見，說第二出苦處昇於勝處，
一乘道淨於眾生，離苦惱，滅憂悲，得如實法。
^cb143c12「復次，聖弟子念於僧法，善向、正向、直向、
等向，修隨順行，謂向須陀洹、得須陀洹果，
向斯陀含、得斯陀含，向阿那含、得阿那含，
向阿羅漢、得阿羅漢。
如是四雙八士，是名世尊弟子僧戒具足、
定具足、慧具足、解脫具足、解脫知見具足，
供養、恭敬、禮拜處，世間無上福田。
聖弟子如是念僧時，爾時聖弟子不起欲覺、
瞋恚、害覺。如是，聖弟子出染著心。
何等為染著心？謂五欲功德。
於此五欲功德離貪、恚、癡，安住正念正知，
乘於直道，修習念僧，正向涅槃，是名如來、
應、等正覺所知所見，說第三出苦處昇於勝處，
一乘道淨於眾生，離苦惱，滅憂悲，得如實法。
^cb143c25「復次，聖弟子念於戒德，念不缺戒、不斷戒、
純厚戒、不離戒、非盜取戒、善究竟戒、可讚歎戒、梵行不憎惡戒。
若聖弟子念此戒時，自念身中所成就戒，
當於爾時不起欲覺、瞋恚、害覺。
如是，聖弟子出染著心。
何等為染著心？謂五欲功德。
於此五欲功德離貪、恚、癡，安住正念正知，
乘於直道，修戒念，正向涅槃，是名如來、
應、等正覺所知所見，說第四出苦處昇於勝處，
一乘道淨於眾生，離苦惱，滅憂悲，得如實法。
^cb144a6「復次，聖弟子自念施法，心自欣慶。
我今離慳貪垢、離在居家，解脫心施、常施、
捨施、樂施、具足施、平等施。
若聖弟子念於自所施法時，不起欲覺、
瞋恚、害覺。如是，聖弟子出染著心。
於何染著？謂五欲功德。
於此五欲功德離貪、恚、癡，安住正念正知，
乘於直道，修施念，正向涅槃，是名如來、
應、等正覺所知所見，說第五出苦處昇於勝處，
一乘道淨於眾生，離苦惱，滅憂悲，得如實法。
^cb144a15「復次，聖弟子念於天德，念四王天、三十三天，
炎摩天、兜率陀天、化樂天、他化自在天，
清淨信心，於此命終，生彼諸天。
我亦如是，信、戒、施、聞、慧，於此命終，生彼天中。
如是，聖弟子念天功德時，不起欲覺、瞋恚、害覺。
如是，聖弟子出染著心。
於何染著？謂五欲功德。
於此五欲功德離貪、恚、癡，安住正念正知，
乘於直道，修天念，正向涅槃，是名如來、
應、等正覺所知所見，說第六出苦處昇於勝處，
一乘道淨於眾生，離苦惱，滅憂悲，得如實法。」
^cb144a26尊者摩訶迦旃延說此經已，諸比丘聞其所說，歡喜奉行。
^n551【五五一】^cb144a28如是我聞：
一時，佛住舍衛國祇樹給孤獨園。
爾時，尊者摩訶迦旃延住釋氏訶梨聚落精舍。
^cb144b1時，訶梨聚落長者詣尊者摩訶迦旃延所，
稽首禮足，退坐一面，白尊者摩訶迦旃延：
「如世尊義品答摩揵提所問偈：
^gatha「斷一切諸流，亦塞其流源，
^gatha聚落相習近，牟尼不稱歎。
^gatha虛空於五欲，永以不還滿，
^gatha世間諍言訟，畢竟不復為。
^cb144b8「尊者摩訶迦旃延！
此偈有何義？」
尊者摩訶迦旃延答長者言：「眼流者，眼識起貪，
依眼界貪欲流出，故名為流。
耳、鼻、舌、身、意流者，謂意識起貪，依意界貪識流出，故名為流。」
^cb144b12長者復問尊者摩訶迦旃延：「云何名為不流？」
^cb144b13尊者迦旃延語長者言：「謂眼識、眼識所識色依生愛喜，
彼若盡、無欲、滅、息、沒，是名不流。
耳、鼻、舌、身、意、意識、意識所識法依生貪欲，
彼若盡、無欲、滅、息、沒，是名不流。」
^cb144b16復問：「云何？」
^cb144b17尊者摩訶迦旃延答言：「謂緣眼及色，生眼識，
三事和合生觸，緣觸生受，樂受、苦受、不苦不樂受，依此染著流。
耳、鼻、舌、身、意、意識、意識法，三事和合生觸，
緣觸生受——樂受、苦受、不苦不樂受，
依此受生愛喜流，是名流源。
云何亦塞其流源？
謂眼界取心法境界繫著使，彼若盡、無欲、
滅、息、沒，是名塞流源。
耳、鼻、舌、身、意取心法境界繫著使，彼若盡、
無欲、滅、息、沒，是名亦塞其流源。」
^cb144b25復問：「云何名習近相讚歎？」
^cb144b26尊者摩訶迦旃延答言：「在家、出家共相習近，
同喜、同憂、同樂、同苦，凡所為作，悉皆共同，是名習近相讚歎。」
^cb144b28復問：「云何不讚歎？」
^cb144b29「在家、出家不相習近，不同喜、不同憂、不同苦、
不同樂，凡所為作，悉不相悅可，是名不相讚歎。」
^cb144c2「云何不空欲？」
「謂五欲功德，眼識色愛樂念長養，愛欲深染著。
耳聲、鼻香、舌味、身觸愛樂念長養，愛欲深染著，
於此五欲不離貪、不離愛、不離念、不離渴，是名不空欲。」
^cb144c6「云何名空欲？」
「謂於此五欲功德離貪、離欲、離愛、離念、
離渴，是名空欲。說我繫著使，是名心法還復滿。
彼阿羅漢比丘諸漏已盡，斷其根本，如截多羅樹頭，於未來世更不復生。
云何當復與他諍訟，是故世尊說義品答摩犍提所問偈：
^gatha「若斷一切流，亦塞其流源，
^gatha聚落相習近，牟尼不稱歎。
^gatha虛空於諸欲，永已不還滿，
^gatha不復與世間，共言語諍訟。
^cb144c17「是名如來所說偈義分別也。」
爾時，訶梨聚落長者聞尊者摩訶迦旃延所說，
歡喜隨喜，作禮而去。
^n552【五五二】^cb144c20如是我聞：
一時，佛住舍衛國祇樹給孤獨園。
爾時，尊者摩訶迦旃延住釋氏訶梨聚落精舍。
^cb144c22時，訶梨聚落主長者詣尊者摩訶迦旃延所，
稽首禮足，退坐一面，白尊者摩訶迦旃延：
「如世尊於界隔山天帝釋石窟說言：『憍尸迦！
若沙門、婆羅門無上愛盡解脫，心正善解脫，
究竟邊際，究竟無垢，究竟梵行，畢竟清淨。』
云何於此法、律究竟邊際，究竟無垢，究竟梵行，畢竟清淨？」
^cb144c28尊者摩訶迦旃延語長者言：「謂眼、眼識、
眼識所識色相依生喜，彼若盡、無欲、滅、
息、沒，於此法、律究竟邊際，究竟無垢，究竟梵行，畢竟清淨。
耳、鼻、舌、身、意、意識、意識所識法相依生喜，
彼若盡、滅、息、沒，比丘於此法、律究竟無垢，
究竟梵行，畢竟清淨。」
^cb145a5時，訶梨聚落主長者聞尊者摩訶迦旃延所說，
歡喜隨喜，作禮而去。
^n553【五五三】^cb145a8如是我聞：
一時，佛住舍衛國祇樹給孤獨園。
爾時，尊者摩訶迦旃延在釋氏訶梨聚落。
^cb145a10聚落主長者詣尊者摩訶迦旃延所，稽首禮足，
退坐一面，問尊者摩訶迦旃延：「如世尊界隔山石窟中為天帝釋說言：
『憍尸迦！若沙門、婆羅門無上愛盡解脫，
心善解脫，邊際究竟，究竟無垢，究竟梵行，畢竟清淨。』
云何於此法、律究竟邊際，究竟無垢，究竟梵行，畢竟清淨？」
^cb145a16尊者迦旃延語長者言：「若比丘眼界取，
心法境界繫著使，彼若盡、無欲、息、沒，於此法、
律究竟邊際，究竟無垢，究竟梵行，究竟清淨。
耳、鼻、舌、身、意、意界取，心法境界繫著使，
若盡、離、滅、息、沒，於此法、律究竟邊際，究竟無垢，
究竟梵行，畢竟清淨。」
^cb145a22時，訶梨聚落主長者聞尊者摩訶迦旃延所說，
歡喜隨喜，作禮而去。
^n554【五五四】^cb145a24如是我聞：
一時，佛住舍衛國祇樹給孤獨園。
爾時，尊者摩訶迦旃延住釋氏訶梨聚落。
^cb145a26時，訶梨聚落主長者身遭病苦。
尊者摩訶迦旃延聞訶梨聚落主長者身遭病苦，
聞已，晨朝著衣持鉢，入訶梨聚落乞食，次第入訶梨聚落主長者舍。
訶梨聚落主長者遙見尊者摩訶迦旃延，從座欲起。
^cb145b1尊者摩訶迦旃延見長者欲起，即告之言：「長者莫起！
幸有餘座，我自可坐於餘座。」
語長者言：「云何？長者！
病可忍不？身諸苦痛漸差愈不？
得無增耶？」
^cb145b5長者答言：「尊者！我病難忍，身諸苦痛轉增無損。」
^cb145b6即說三種譬，如前叉摩比丘經說。
^cb145b7尊者摩訶迦旃延語長者言：「是故，汝當修佛不壞淨、
法不壞淨、僧不壞淨、聖戒成就，當如是學。」
^cb145b9長者答言：「如佛所說四不壞淨，我悉成就，
我今成就佛不壞淨、法不壞淨、僧不壞淨、聖戒成就。」
^cb145b11尊者摩訶迦旃延語長者言：「汝當依此四不壞淨修習六念。
長者！當念佛功德，此如來、應、等正覺、明行足、
善逝、世間解、無上士、調御丈夫、天人師、佛世尊。
念法功德，於世尊正法、律現法離諸熱惱，
非時通達，緣自覺悟，念僧功德，善向、正向、
直向、等向，修隨順行，謂向須陀洹、得須陀洹，
向斯陀含、得斯陀含，向阿那含、得阿那含，
向阿羅漢、得阿羅漢。
如是四雙八士，是名世尊弟子僧，具足戒、
定、慧、解脫、解脫知見，供養、恭敬、尊重之處，堪為世間無上福田。
念戒功德，自持正戒，不毀不缺，不斷不壞，
非盜取戒、究竟戒、可讚歎戒、梵行戒、不憎惡戒。
念施功德，自念布施，心自欣慶，捨除慳貪，
雖在居家，解脫心施、常施、樂施、具足施、平等施。
念天功德，念四王天、三十三天、炎摩天、
兜率陀天、化樂天、他化自在天，清淨信戒，
於此命終，生彼天中。
我亦如是清淨信、戒、施、聞、慧，生彼天中。
長者！如是覺依四不壞淨，增六念處。」
^cb145c2長者白尊者摩訶迦旃延：「世尊說依四不壞淨，
增六念處，我悉成就，我當修習念佛功德，
念法、念僧、念戒、念施、念天。」
^cb145c4尊者摩訶迦旃延語長者言：「善哉！
長者！能自記說，得阿那含。」
^cb145c6是時，長者白尊者摩訶迦旃延，願於此食。
^cb145c7尊者摩訶迦旃延默然受請。
訶梨聚落主長者知尊者摩訶迦旃延受請已，
具種種淨美食，自手供養。
飯食訖，澡鉢、洗嗽畢，為長者種種說法，
示、教、照、喜；示、教、照、喜已，從座起去。
^n555【五五五】^cb145c12如是我聞：
一時，佛住舍衛國祇樹給孤獨園。
爾時，尊者摩訶迦旃延於釋氏訶梨聚落住。
^cb145c14時，有八城長者名曰陀施，身遭病苦。
尊者摩訶迦旃延聞陀施長者身遭苦患，
晨朝著衣持鉢，入八城乞食，次到陀施長者舍，如訶梨長者經廣說。
^ck15【阿難相應556】^n556【五五六】^cb145c18如是我聞：
一時，佛住娑祇城安禪林中。
^cb145c19爾時眾多比丘尼詣佛所，稽首禮足，退住一面。
^cb145c20爾時，世尊為眾多比丘尼種種說法，示、
教、照、喜；示、教、照、喜已，默然住。
^cb145c21時，諸比丘尼白佛言：「世尊！
若無相心三昧，不涌、不沒，解脫已住，住已解脫，
此無相心三昧，世尊說是何果、何功德？」
^cb145c24佛告諸比丘尼：「若無相心三昧，不涌、不沒，
解脫已住，住已解脫，此無相心三昧智果、智功德。」
^cb145c26時，諸比丘尼聞世尊所說，歡喜隨喜，作禮而去。
^cb145c29時，眾多比丘尼往詣尊者阿難所，稽首禮足，
退坐一面，白尊者阿難：「若無相心三昧，
不涌、不沒，解脫已住，住已解脫，此三昧說，
是何果、何功德？」
^cb146a3尊者阿難語諸比丘尼：「姊妹！
若無相心三昧，不涌、不沒、解脫已住，住已解脫，
世尊說是智果、智功德。」
^cb146a5諸比丘尼言：「奇哉！
尊者阿難！大師及弟子同句、同味、同義，所謂第一句義。
今諸比丘尼詣世尊所，以如是句、如是味、
如是義問世尊，世尊亦已如是句、如是味、
如是義為我等說，如尊者阿難所說不異，
是故奇特，大師及弟子同句、同味、同義。」
^cb146a11時，諸比丘尼聞尊者阿難所說，歡喜隨喜，作禮而去。
^n557【五五七】^cb146a13如是我聞：
一時，佛住拘睒彌國瞿師羅園。
爾時，尊者阿難亦在彼住。
^cb146a14時，有闍知羅比丘尼詣尊者阿難所，稽首禮足，
退坐一面，問尊者阿難：「若無相心三昧，
不涌、不沒，解脫已住，住已解脫。
尊者阿難！世尊說此何果、何功德？」
^cb146a18尊者阿難語闍知羅比丘尼：「若無相心三昧，
不涌、不沒，解脫已住，住已解脫，世尊說是智果、智功德。」
^cb146a20闍知羅比丘尼言：「奇哉！
尊者阿難！大師及弟子同句、同味、同義。
尊者阿難！昔於一時，佛在娑祇城安禪林中。
時，有眾多比丘尼往詣佛所，問如此義。
爾時，世尊以如是句、如是味、如是義為諸比丘尼說，
是故當知奇特，大師弟子所說同句、同味、
同義，所謂第一句義。」
^cb146a26時，闍知羅比丘尼聞尊者阿難所說，歡喜隨喜，作禮而去。
^cb146a29如闍知羅比丘尼，迦羅跋比丘尼亦爾。
^n558【五五八】^cb146b1如是我聞：
一時，佛住俱睒彌國瞿師羅園。
爾時，尊者阿難亦住俱睒彌國瞿師羅園。
^cb146b3時，有異比丘得無相心三昧，作是念：「我若詣尊者阿難所，
問尊者阿難：『若比丘得無相心三昧，不涌、
不沒，解脫已住，住已解脫，此無相心三昧何果？
世尊說此何功德？』
尊者阿難若問我言：『比丘！
汝得此無相心三昧耶？』
『我未曾有。』實問異答。
我當隨逐尊者阿難，脫有餘人問此義者，因而得聞。」
^cb146b10彼比丘即隨尊者阿難，經六年中，無有餘人問此義者，
即自問尊者阿難：「若比丘問無相心三昧，
不涌、不沒，解脫已住，住已解脫，世尊說此是何果、何功德？」
^cb146b13尊者阿難問彼比丘言：「比丘！
汝得此三昧？」
^cb146b15彼比丘默然住，尊者阿難語彼比丘言：
「若比丘得無相心三昧，不涌、不沒，解脫已住，
住已解脫，世尊說此是智果、智功德。」
^cb146b17尊者阿難說此法時，異比丘聞其所說，歡喜奉行。
雜阿含經卷第二十

^pb1^folio#agms21<lines=6>雜阿含經卷第二十一
^au〔宋天竺三藏求那跋陀羅譯〕
^n559【五五九】^cb146b24如是我聞：
一時，佛住波羅利弗妬路國，尊者阿難及尊者迦摩亦在波羅利弗妬路雞林精舍。
^cb146b26時，尊者迦摩詣尊者阿難所，共相問訊慰勞已，於一面坐。
語尊者阿難：「奇哉！
尊者阿難！有眼有色、有耳有聲、有鼻有香、
有舌有味、有身有觸、有意有法，而有比丘有是等法，能不覺知。
云何？尊者阿難！彼比丘為有想不覺知，為無想故不覺知？」
^cb146c3尊者阿難語迦摩比丘言：「有想者亦不覺知，況復無想。」
^cb146c4復問尊者阿難：「何等為有想於有而不覺知？」
^cb146c5尊者阿難語迦摩比丘言：「若比丘離欲、
惡不善法，有覺有觀，離生喜樂，初禪具足住。
如是有想比丘有法而不覺知。
如是第二、第三、第四禪，空入處、識入處、無所有入處具足住。
如是有想比丘有法而不覺知。
云何無想有法而不覺知？
如是比丘一切想不憶念，無想心三昧身作證具足住，是名比丘無想於有法而不覺知。」
^cb146c13尊者迦摩比丘復問尊者阿難：「若比丘無想心三昧，
不涌不沒，解脫已住，住已解脫，世尊說此是何果、何功德？」
^cb146c16尊者阿難語迦摩比丘言：「若比丘無想心三昧，
不涌不沒，解脫已住，住已解脫，世尊說此是智果、智功德。」
^cb146c18時，二正士共論議已，歡喜隨喜，各從坐起去。
^n560【五六〇】^cb146c20如是我聞：
一時，佛住俱睒彌國瞿師羅園。
爾時，尊者阿難亦在彼住。
^cb146c21時，尊者阿難告諸比丘：「若比丘！
比丘尼於我前自記說，我當善哉慰勞問訊，或求以四道。
何等為四？若比丘、比丘尼坐，作如是住心、
善住心、局住心、調伏心、止觀一心、等受，
分別於法量度，修習多修習已，得斷諸使。
若有比丘、比丘尼於我前自記說，我則如是善哉慰喻，
或求是，名說初道。
^cb146c28「復次，比丘、比丘尼正坐思惟，於法選擇，
思量住心、善住、局住、調伏、止觀一心、等受。
如是正向多住，得離諸使，若有比丘、比丘尼於我前自記說，
我當如是善哉慰喻，或求是，名第二說道。
^cb147a3「復次，比丘、比丘尼為掉亂所持，以調伏心坐、
正坐，住心、善住心、局住心、調伏、止觀一心、等受化。
如是正向多住已，則斷諸使，若有比丘、
比丘尼於我前自記說，我則如是善哉慰喻，
或求是，名第三說道。
^cb147a8「復次，比丘、比丘尼止觀和合俱行，作如是正向多住，則斷諸使。
若比丘、比丘尼於我前自記說者，我則如是善哉慰喻教誡，
或求是，名第四說道。」
^cb147a11時，諸比丘聞尊者阿難所說，歡喜奉行。
^n561【五六一】^cb147a13如是我聞：
一時，佛住俱睒彌國瞿師羅園，尊者阿難亦在彼住。
^cb147a14時，有異婆羅門詣尊者阿難所，共相問訊慰勞已，
於一面坐，問尊者阿難：「何故於沙門瞿曇所修梵行？」
^cb147a17尊者阿難語婆羅門：「為斷故。」
復問：「尊者何所斷？」
^cb147a18答言：「斷愛。」
復問：「尊者阿難！何所依而得斷愛？」
^cb147a19答言：「婆羅門！依於欲而斷愛。」
^cb147a20復問：「尊者阿難！豈非無邊際？」
^cb147a21答言：「婆羅門！非無邊際。
如是有邊際，非無邊際。」
^cb147a22復問：「尊者阿難！云何有邊際，非無邊際。」
^cb147a23答言：「婆羅門！我今問汝，隨意答我。
婆羅門！於意云何？
汝先有欲來詣精舍不？」
^cb147a25婆羅門答言：「如是，阿難！」
「如是，婆羅門！來至精舍已，彼欲息不？」
^cb147a26答言：「如是，尊者阿難！
彼精進、方便、籌量，來詣精舍。」
^cb147a27復問：「至精舍已，彼精進、方便、籌量息不？」
^cb147a28答言：「如是，尊者阿難！」
^cb147a29復語婆羅門：「如是，婆羅門！
如來、應、等正覺所知所見，說四如意足，
以一乘道淨眾生、滅苦惱、斷憂悲。
何等為四？欲定斷行成就如意足，精進定、
心定、思惟定斷行成就如意足。
如是，聖弟子修欲定斷行成就如意足，
依離、依無欲、依出要、依滅、向於捨，乃至斷愛，
愛斷已，彼欲亦息。
修精進定、心定、思惟定斷行成就，依離、
依無欲、依出要、依滅、向於捨，乃至愛盡，
愛盡已，思惟則息。
婆羅門！於意云何？
此非邊際耶？」
^cb147b10婆羅門言：「尊者阿難！
此是邊際，非不邊際。」
^cb147b11爾時，婆羅門聞尊者阿難所說，歡喜隨喜，從座起去。
^n562【五六二】^cb147b13如是我聞：
一時，佛住拘睒彌國瞿師羅園，尊者阿難亦在彼住。
^cb147b14爾時，瞿師羅長者詣尊者阿難所，稽首禮足，
退坐一面，白尊者阿難：「云何名為世間說法者？
云何名世間善向？
云何名世間善到？」
^cb147b17尊者阿難語瞿師羅長者：「我今問汝，隨意答我。
長者！於意云何？若有說法，調伏貪欲、調伏瞋恚、
調伏愚癡，得名世間說法者不？」
^cb147b20長者答言：「尊者阿難！
若有說法，能調伏貪欲、瞋恚、愚癡，是則名為世間說法。」
^cb147b22復問：「長者！於意云何？
若世間向調伏貪欲、調伏瞋恚、調伏愚癡，
是名世間善向；若世間已調伏貪欲、瞋恚、
愚癡，是名善到耶？
為非耶？」
^cb147b25長者答言：「尊者阿難！
若調伏貪欲，已斷無餘，瞋恚、愚癡已斷無餘，是名善到。」
^cb147b27尊者阿難答言：「長者！
我試問汝，汝便真實答我，其義如此，當受持之。」
^cb147b29瞿師羅長者聞尊者阿難所說，歡喜隨喜，作禮而去。
^n563【五六三】^cb147c2如是我聞：
一時，佛住毘舍離獼猴池側重閣講堂，尊者阿難亦在彼住。
^cb147c3爾時，無畏離車，是尼犍弟子、聰明童子離車，
是阿耆毘弟子，俱往尊者阿難所，共相問訊慰勞已，於一面坐。
時，無畏離車語尊者阿難：「我師尼犍子滅熾然法，
清淨超出，為諸弟子說如是道：『宿命之業，
行苦行故，悉能吐之。
身業不作，斷截橋梁，於未來世無復諸漏，
諸業永盡；業永盡故，眾苦永盡；苦永盡故，究竟苦邊。』
尊者阿難！此義云何？」
^cb147c12尊者阿難語離車言：「如來、應、等正覺所知所見，
說三種離熾然清淨超出道，以一乘道淨眾生、
離憂悲、越苦惱，得真如法。
何等為三？如是，聖弟子住於淨戒，受波羅提木叉，
威儀具足，信於諸罪過，生怖畏想。
受持如是具足淨戒，宿業漸吐，得現法離熾然，
不待時節，能得正法，通達現見觀察，智慧自覺。
離車長者！是名如來、應、等正覺說所知所見說離熾然，
清淨超出，以一乘道淨眾生、滅苦惱、越憂悲，得真如法。
^cb147c22「復次，離車！如是淨戒具足，離欲、惡不善法，
乃至第四禪具足住，是名如來、應、等正覺說離熾然，乃至得如實法。
復有三昧正受，於此苦聖諦如實知，此苦集聖諦、
苦滅聖諦、苦滅道跡聖諦如實知。
具足如是智慧心，業更不造，宿業漸已斷，
得現正法，離諸熾然，不待時節，通達現見，生自覺智。
離車！是名如來、應、等正覺所知所見說第三離熾然，
清淨超出，以一乘道淨眾生、離苦惱、滅憂悲，得如實法。」
^cb148a2爾時，尼犍弟子離車無畏默然住。
^cb148a3爾時，阿耆毘弟子離車聰慧重語離車無畏言：「怪哉！
無畏！何默然住？於如來、應、等正覺所說、
所知、所見、善說法，聞不隨喜耶？」
^cb148a6離車無畏答言：「我思惟其義，故默然住耳。
誰聞世尊沙門瞿曇所說法不隨喜者？
若有聞沙門瞿曇說法而不隨喜者，此則愚夫，長夜當受非義不饒益苦。」
^cb148a10時，尼犍弟子離車無畏、阿耆毘弟子聰慧重聞佛所說法，
尊者阿難陀所說，歡喜隨喜，從座起去。
^n564【五六四】^cb148a13如是我聞：
一時，佛住舍衛國祇樹給孤獨園。
尊者阿難亦在彼住。
^cb148a14時，有異比丘尼於尊者阿難所，起染著心，
遣使白尊者阿難：「我身遇病苦，唯願尊者哀愍見看。」
^cb148a16尊者阿難晨朝著衣持鉢，往彼比丘尼所。
^cb148a17彼比丘尼遙見尊者阿難來，露身體臥床上。
尊者阿難遙見彼比丘尼身，即自攝𣫍諸根，迴身背住。
彼比丘尼見尊者阿難攝𣫍諸根，迴身背住，
即自慚愧，起著衣服，敷坐具，出迎尊者阿難，
請令就座，稽首禮足，退住一面。
^cb148a23時，尊者阿難為說法言：「姊妹！
如此身者，穢食長養、憍慢長養、愛所長養、婬欲長養。
姊妹！依穢食者，當斷穢食，依於慢者，當斷憍慢，
依於愛者，當斷愛欲。
姊妹！云何名依於穢食，當斷穢食？
謂聖弟子於食計數思惟而食，無著樂想、
無憍慢想、無摩拭想、無莊嚴想，為持身故、
為養活故、治飢渴病故、攝受梵行故，宿諸受令滅，
新諸受不生，崇習長養，若力、若樂、若觸，當如是住。
譬如商客以酥油膏以膏其車，無染著想、
無憍慢想、無摩拭想、無莊嚴想，為運載故，
如病瘡者塗以酥油，無著樂想、無憍慢想、
無摩拭想、無莊嚴想，為瘡愈故。
如是，聖弟子計數而食，無染著想、無憍慢想、
無摩拭想、無莊嚴想，為養活故、治飢渴故、
攝受梵行故，宿諸受離，新諸受不起，若力、
若樂、若無罪觸安隱住。
姊妹！是名依食斷食。
^cb148b12「依慢斷慢者。云何依慢斷慢？
謂弟子聞某尊者、某尊者弟子盡諸有漏，
無漏心解脫、慧解脫，現法自知作證：『我生已盡，
梵行已立，所作已作，自知不受後有。』
聞已，作是念：『彼聖弟子盡諸有漏，乃至自知不受後有。
我今何故不盡諸有漏，何故不自知不受後有。』
當於爾時則能斷諸有漏，乃至自知不受後有。
姊妹！是名依慢斷慢。
^cb148b19「姊妹！云何依愛斷愛？
謂聖弟子聞某尊者、某尊者弟子盡諸有漏，乃至自知不受後有。
我等何不盡諸有漏，乃至自知不受後有。
彼於爾時能斷諸有漏，乃至自知不受後有。
姊妹！是名依愛斷愛。
姊妹！無所行者，斷截婬欲、和合橋梁。」
^cb148b25尊者阿難說是法時，彼比丘尼遠塵離垢，
得法眼淨，彼比丘尼見法、得法、覺法、入法，
度狐疑，不由於他，於正法、律，心得無畏。
禮尊者阿難足，白尊者阿難：
^cb148b29「我今發露悔過：愚癡不善，脫作如是不流類事；
今於尊者阿難所，自見過、自知過，發露懺悔，哀愍故！」
^cb148c2尊者阿難語比丘尼：「汝今真實自見罪、
自知罪，愚癡不善，汝自知作不類之罪，
汝今自知、自見而悔過，於未來世得具足戒。
我今受汝悔過，哀愍故，令汝善法增長，終不退滅。
所以者何？若有自見罪、自知罪，能悔過者，
於未來世得具足戒，善法增長，終不退滅。」
^cb148c8尊者阿難為彼比丘尼種種說法，示、教、
照、喜已，從座起去。
^n565【五六五】^cb148c11如是我聞：
一時，佛在橋池人間遊行，與尊者阿難俱，至婆頭聚落國北身恕林中。
^cb148c13爾時，婆頭聚落諸童子聞尊者阿難橋池人間遊行，住婆頭聚落國北身恕林中。
聞已，相呼聚集，往詣尊者阿難所，稽首禮尊者阿難足，退坐一面。
^cb148c16時，尊者阿難語諸童子言：「帝種！
如來、應、等正覺說四種清淨，戒清淨、心清淨、
見清淨、解脫清淨。
^cb148c19「云何為戒清淨？謂聖弟子住於戒，波羅提木叉，
戒增長，威儀具足，於微細罪能生恐怖，受持學戒。
戒身不滿者，能令滿足；已滿者，隨順執持，
欲精進方便超出，精勤勇猛，堪能諸身心法，
常能攝受，是名戒淨斷。
^cb148c23「苦種！云何名為心淨斷？
謂聖弟子離欲、惡不善法，乃至第四禪具足住；
定身未滿者令滿，已滿者隨順執受，欲精進乃至常執受，是名心淨斷。
^cb148c27「苦種！云何名為見淨斷？
謂聖弟子聞大師說法。
如是如是說法，則如是如是入如實正觀。
如是如是得歡喜、得隨喜、得從於佛。
^cb149a1「復次，聖弟子不聞大師說法，然從餘明智尊重梵行者說，
聞尊重梵行者如是如是說，則如是如是入如實觀察。
如是如是觀察，於彼法得歡喜、隨喜，信於正法。
^cb149a5「復次，聖弟子不聞大師說法，亦復不聞明智尊重梵行者說，
隨先所聞受持者重誦習，隨先所聞受持者如是如是重誦已。
如是如是得入彼法，乃至信於正法。
^cb149a9「復次，聖弟子不聞大師說法，不聞明智尊重梵行者說，
又復不能先所受持重誦習，然先所聞法為人廣說，先所聞法如是如是為人廣說。
如是如是得入於法，正智觀察，乃至信於正法。
^cb149a13「復次，聖弟子不聞大師說法，復不聞明智尊重梵行者說，
又復不能先所受持重誦習，亦復不以先所聞法為人廣說，
然於先所聞法獨一靜處思惟觀察。
如是如是思惟觀察，如是如是得入正法，乃至信於正法。
如是從他聞，內正思惟，是名未起正見令起，
已起正見令增廣；是名未滿戒身令滿，
已滿者隨順攝受，欲精進方便，乃至常攝受，是名見淨斷。
^cb149a22「苦種！云何為解脫清淨斷？
謂聖弟子貪心無欲解脫，恚、癡心無欲解脫。
如是解脫，未滿者令滿，已滿者隨順攝受，
欲精進乃至常攝受，是名解脫淨斷。」
^cb149a25苦種！尊者阿難說是法時，婆頭聚落諸童子聞尊者阿難所說，
歡喜隨喜，作禮而去。
^ck16【資多羅相應566】^n566【五六六】^cb149a28如是我聞：
一時，佛住菴羅聚落菴羅林中，與眾上座比丘俱。
^cb149a29時，有質多羅長者詣諸上座比丘，稽首禮足，退坐一面。
^cb149b1時，諸上座比丘為質多羅長者種種說法，
示、教、照、喜；種種說法，示、教、照、喜已，默然住。
時，質多羅長者稽首禮諸上座比丘足，
往詣那伽達多比丘房，稽首禮那伽達多比丘足，退坐一面。
^cb149b6時，那伽達多比丘問質多羅長者，如所說：
^gatha「枝青以白覆，一輻轉之車，
^gatha離結觀察來，斷流不復縛。
^cb149b10「長者！此偈有何義？」
質多羅長者言：「尊者那伽達多！
世尊說此偈耶？」
^cb149b11答言：「如是。」
質多羅長者語尊者那伽達多言：「尊者！
須臾默然，我當思惟此義。」
^cb149b13須臾默然思惟已，語尊者那伽達多言：
「青者謂戒也，白覆謂解脫也，一輻者身念也，
轉者轉出也，車者止觀也，離結者有三種結，
謂貪、恚、癡。彼阿羅漢諸漏已盡、已滅、已知、
已斷根本，如截多羅樹頭更不復生，未來世滅不起法。
^cb149b18「觀察者謂見也，來者人也，斷流者愛流於生死。
彼羅漢比丘諸漏已盡、已知，斷其根本，
如截多羅樹頭不復生，於未來世成不起法。
^cb149b22「不縛者謂三縛，貪欲縛、瞋恚縛、愚癡縛，
彼阿羅漢比丘諸漏已盡、已斷、已知，斷其根本，
如截多羅樹頭更不復生，於未來世成不起法。
是故，尊者那伽達多！
世尊說此偈：
^gatha「枝青以白覆，一輻轉之車，
^gatha離結觀察來，斷流不復縛。
^cb149b29「此世尊所說偈，我已分別也。」
尊者那伽達多問質多羅長者言：「此義汝先聞耶？」
^cb149c1答言：「不聞。」
^cb149c2尊者那伽達多言：「長者！
汝得善利，於此甚深佛法，賢聖慧眼得入。」
^cb149c3時，質多羅長者聞尊者那伽達多所說，
歡喜隨喜，作禮而去。
^n567【五六七】^cb149c6如是我聞：
一時，佛住菴羅聚落菴羅林精舍，與眾多上座比丘俱。
^cb149c7時，有質多羅長者詣諸上座比丘所，稽首禮足，退坐一面。
時，諸上座比丘為質多羅長者種種說法，
示、教、照、喜；示、教、照、喜已，默然住。
^cb149c10時，質多羅長者詣尊者那伽達多比丘所，
稽首禮足，退坐一面。
尊者那伽達多告質多羅長者：「有無量心三昧、
無相心三昧、無所有心三昧、空心三昧。
云何？長者！此法為種種義故種種名？
為一義有種種名？」
^cb149c15質多羅長者問尊者那伽達多：「此諸三昧為世尊所說？
為尊者自意說耶？」
^cb149c17尊者那伽達多答言：「此世尊所說。」
^cb149c18質多羅長者語尊者那伽達多：「聽我小思惟此義，然後當答。」
^cb149c19須臾思惟已，語尊者那伽達多：「有法種種義、
種種句、種種味，有法一義種種味。」
^cb149c21復問長者：「云何有法種種義、種種句、種種味？」
^cb149c22長者答言：「無量三昧者，謂聖弟子心與慈俱，
無怨、無憎、無恚，寬弘重心，無量修習普緣，一方充滿。
如是二方、三方、四方上下，一切世間心與慈俱，
無怨、無憎、無恚，寬弘重心，無量修習，充滿諸方，
一切世間普緣住，是名無量三昧。
云何為無相三昧？
謂聖弟子於一切相不念，無相心三昧身作證，是名無相心三昧。
云何無所有心三昧？
謂聖弟子度一切無量識入處，無所有，
無所有心住，是名無所有心三昧。
云何空三昧？謂聖弟子世間空，世間空如實觀察，
常住不變易，非我、非我所，是名空心三昧，
是名為法種種義、種種句、種種味。」
^cb150a5復問長者：「云何法一義種種味？」
^cb150a6答言：「尊者！謂貪有量，若無諍者第一無量，
謂貪者是有相，恚、癡者是有相，無諍者是無相。
貪者是所有，恚、癡者是所有，無諍者是無所有。
復次，無諍者空，於貪空，於恚、癡空，常住不變易空，
非我、非我所，是名法一義種種味。」
^cb150a11尊者那伽達多問言：「云何？
長者！此義汝先所聞耶？」
^cb150a13答言：「尊者！不聞。」
復告長者：「汝得大利，於甚深佛法，現賢聖慧眼得入。」
^cb150a14質多羅長者聞尊者那伽達多所說，歡喜隨喜，作禮而去。
^n568【五六八】^cb150a17如是我聞：
一時，佛住菴羅聚落菴羅林中，與諸上座比丘俱。
^cb150a18時，有質多羅長者詣諸上座比丘所，禮諸上座已，
詣尊者伽摩比丘所，稽首禮足，退坐一面，
白尊者伽摩比丘：「所謂行者，云何名行？」
^cb150a21伽摩比丘言：「行者，謂三行——身行、口行、意行。」
^cb150a22復問：「云何身行？云何口行？
云何意行？」
^cb150a23答言：「長者！出息、入息名為身行。
有覺、有觀名為口行。
想、思名為意行。」
^cb150a25復問：「何故出息、入息名為身行？
有覺、有觀名為口行？
想、思名為意行？」
^cb150a27答：「長者！出息、入息是身法，依於身、屬於身、
依身轉，是故出息、入息名為身行。
有覺、有觀故則口語，是故有覺、有觀是口行。
想、思是意行，依於心、屬於心、依心轉，是故想、思是意行。」
^cb150b2復問：「尊者！覺、觀已，發口語，是覺、觀名為口行。
想、思是心數法，依於心、屬於心想轉，是故想、思名為意行。」
^cb150b4復問：「尊者！有幾法？
^gatha「若人捨身時，彼身屍臥地，
^gatha棄於丘塜間，無心如木石。」
^cb150b8答言：「長者！
^gatha「壽暖及與識，捨身時俱捨，
^gatha彼身棄塜間，無心如木石。」
^cb150b11復問：「尊者！若死、若入滅盡正受，有差別不？」
^cb150b12答：「捨於壽暖，諸根悉壞，身命分離，是名為死。
滅盡定者，身、口、意行滅，不捨壽命，不離於暖，
諸根不壞，身命相屬，此則命終、入滅正受差別之相。」
^cb150b15復問：「尊者！云何入滅正受？」
^cb150b16答言：「長者！入滅正受，不言：『我入滅正受，我當入滅正受。』
然先作如是漸息方便，如先方便，向入正受。」
^cb150b18復問：「尊者！入滅正受時，先滅何法？
為身行、為口行、為意行耶？」
^cb150b20答言：「長者！入滅正受者，先滅口行，次身行、次意行。」
^cb150b21復問：「尊者！云何為出滅正受？」
答言：「長者！出滅正受者亦不念言：『我今出正受，我當出正受。』
然先已作方便心，如其先心而起。」
^cb150b24復問：「尊者！起滅正受者，何法先起，為身行、
為口行、為意行耶？」
^cb150b25答言：「長者！從滅正受起者，意行先起，次身行，後口行。」
^cb150b26復問：「尊者！入滅正受者。
云何順趣、流注、浚輸？」
^cb150b28答言：「長者！入滅正受者，順趣於離、流注於離、
浚輸於離，順趣於出、流注於出、浚輸於出，
順趣涅槃、流注涅槃、浚輸涅槃。」
^cb150c1復問：「尊者！住滅正受時，為觸幾觸？」
^cb150c2答言：「長者！觸不動、觸無相、觸無所有。」
^cb150c3復問：「尊者！入滅正受時，為作幾法？」
^cb150c4答言：「長者！此應先問，何故今問，然當為汝說。
比丘入滅正受者，作於二法——止以觀。」
^cb150c6時，質多羅長者聞尊者迦摩所說，歡喜隨喜，作禮而去。
^n569【五六九】^cb150c8如是我聞：
一時，佛住菴羅聚落菴羅林中，與眾多上座比丘俱。
^cb150c9時，質多羅長者詣諸上座比丘所，稽首禮足，於一面坐。
諸上座比丘為質多羅長者種種說法，
示、教、照、喜；示、教、照、喜已，默然住。
^cb150c12時，質多羅長者從座起，偏袒右肩，右膝著地，
合十指掌，請諸上座言：「唯願諸尊受我薄食。」
時，諸上座默然受請。
^cb150c15時，彼長者知諸上座默然受請已，禮足而去。
還歸自家，辦種種飲食，敷床座，晨朝遣使白：「時到。」
^cb150c17時，諸上座著衣持鉢，至長者舍，就座而坐，
長者稽首禮諸上座足，於一面坐。
白諸上座：「所謂種種界，云何為種種界？」
^cb150c20時，諸上座默然而住。
如是再三。
^cb150c21爾時，尊者梨犀達多眾中下坐，白諸上座比丘言：「諸尊！
我欲答彼長者所問。」
^cb150c23諸上座答言：「可。」
長者質多羅即問言：「尊者！
所謂種種界，何等種種界？」
^cb150c24梨犀達多答言：「長者！
眼界異、色界異、眼識界異；耳界異、聲界異、
耳識界異；鼻界異、香界異、鼻識界異；舌界異、
味界異、舌識界異；身界異、觸界異、身識界異；
意界異、法界異、意識界異。
如是，長者！是名種種界。」
^cb151a1爾時，質多羅長者下種種淨美飲食供養。
眾僧食已，澡嗽、洗鉢訖，質多羅長者敷一卑床，於上座前坐聽法。
^cb151a3爾時，上座為長者種種說法，示、教、照、喜已，從座起去。
^cb151a4時，諸上座於路中語梨犀達多：「善哉！
善哉！梨犀達多比丘！
汝真辯捷，知事而說，若於餘時，汝應常如此應。」
^cb151a7時，諸上座聞梨犀達多所說，歡喜奉行。
^n570【五七〇】^cb151a9如是我聞：
一時，佛住菴羅聚落菴羅林中，與眾多上座比丘俱。
^cb151a10時，質多羅長者詣諸上座所，稽首禮足，
退坐一面，白諸上座言：「諸世間所見，或說有我，
或說眾生，或說壽命，或說世間吉凶。
云何？尊者！此諸異見，何本、何集、何生、何轉？」
^cb151a14時，諸上座默然不答。
如是三問，亦三默然。
^cb151a15時，有一下座比丘名梨犀達多，白諸上座言：「我欲答彼長者所問。」
^cb151a17諸上座言：「善能答者答。」
時，長者即問梨犀達多：「尊者！
凡世間所見，何本、何集、何生、何轉？」
^cb151a19尊者梨犀達多答言：「長者！
凡世間所見，或言有我，或說眾生，或說壽命，
或說世間吉凶，斯等諸見，一切皆以身見為本，
身見集、身見生、身見轉。」
^cb151a22復問：「尊者！云何為身見？」
^cb151a23答言：「長者！愚癡無聞凡夫見色是我、色異我、
色中我、我中色，受、想、行、識見是我、識異我、
我中識、識中我。長者！
是名身見。」
^cb151a26復問：「尊者！云何得無此身見？」
答言：「長者！謂多聞聖弟子不見色是我，
不見色異我，不見我中色、色中我；不見受、
想、行、識是我，不見識異我，不見我中識、
識中我，是名得無身見。」
^cb151b1復問：「尊者！其父何名？
於何所生？」
^cb151b2答言：「長者！我生於後方長者家。」
^cb151b3質多羅長者語尊者梨犀達多：「我及尊者二父本是善知識。」
^cb151b4梨犀達多答言：「如是，長者！」
^cb151b5質多羅長者語梨犀達多言：「尊者若能住此菴羅林中，
我盡形壽供養衣服、飲食、隨病湯藥，尊者梨犀達多默然受請。」
^cb151b7時，尊者梨犀達多受質多羅長者請，供養障礙故，久不詣世尊所。
^cb151b9時，諸上座比丘為質多羅長者種種說法，
示、教、照、喜；示、教、照、喜已，質多羅長者歡喜隨喜，作禮而去。
^n571【五七一】^cb151b12如是我聞：
一時，佛住菴羅聚落菴羅林中，與眾多上座比丘俱。
^cb151b13時，有質多羅長者詣諸上座所，稽首禮足，
退坐一面，白諸上座比丘言：「唯願諸尊於牛牧中受我請食。」
^cb151b16時，諸上座默然受請。
質多羅長者知諸上座默然受請已，即自還家。
星夜備具種種飲食，晨朝敷座，遣使白諸上座：「時到。」
^cb151b18諸上座著衣持鉢，至牛牧中質多羅長者舍，就座而坐。
^cb151b20時，質多羅長者自手供養種種飲食。
食已，洗鉢、澡漱畢，質多羅長者敷一卑床，於上座前坐聽法。
^cb151b22時，諸上座為長者說種種法，示、教、照、喜；
示、教、照、喜已，從座起去，質多羅長者亦隨後去。
^cb151b24諸上座食諸酥酪蜜飽滿，於春後月熱時，行路悶極。
^cb151b25爾時，有一下座比丘名摩訶迦，白諸上座：
「今日大熱，我欲起雲雨微風，可爾不？」
^cb151b27諸上座答言：「汝能爾者，佳。」
^cb151b28時，摩訶迦即入三昧，如其正受。
應時雲起，細雨微下，涼風亹亹從四方來，
至精舍門，尊者摩訶迦語諸上座言：「所作可止？」
^cb151c2答言：「可止。」
時，尊者摩訶迦即止神通，還於自房。
^cb151c3時，質多羅長者作是念：「最下座比丘而能有此大神通力，況復中座及與上座。」
即禮諸上座比丘足，隨摩訶迦比丘至所住房，
禮尊者摩訶迦足，退坐一面，白言：「尊者！
我欲得見尊者過人法神足現化。」
^cb151c8尊者摩訶迦言：「長者！
勿見恐怖。」
如是三請，亦三不許。
長者由復重請願見尊者神通變化。
^cb151c10尊者摩訶迦語長者言：「汝且出外，取乾草木積聚已，以一張㲲覆上。」
^cb151c11質多羅長者即如其教，出外聚薪成𧂐，
來白尊者摩訶迦：「薪𧂐已成，以㲲覆上。」
^cb151c13時，尊者摩訶迦即入火光三昧，於戶鉤孔中出火焰光，
燒其積𧂐薪都盡，唯白㲲不然，語長者言：「汝今見不？」
^cb151c16答言：「已見。尊者！實為奇特。」
尊者摩訶迦語長者言：「當知此者皆以不放逸為本，
不放逸集、不放逸生、不放逸轉，不放逸故得阿耨多羅三藐三菩提。
是故，長者！此及餘功德，一切皆以不放逸為本，
不放逸集、不放逸生、不放逸轉，不放逸故得阿耨多羅三藐三菩提，
及餘道品法。」
^cb151c22質多羅長者白尊者摩訶迦：「願常住此林中，
我當盡壽衣、被、飲食、隨病湯藥。」
^cb151c24尊者摩訶迦有行因緣故，不受其請。
^cb151c25質多羅長者聞說法已，歡喜隨喜，即從座起，作禮而去。
^cb151c27尊者摩訶迦不欲令供養利障罪故，即從座起去，遂不復還。
^n572【五七二】^cb151c29如是我聞：
一時，佛住菴羅林中，與眾多上座比丘俱。
^cb152a1爾時，眾多上座比丘集於食堂，作如是論議：「諸尊！
於意云何？謂眼繫色耶？
色繫眼耶？如是耳聲、鼻香、舌味、身觸、意法，為意繫法耶？
法繫意耶？」
^cb152a4時，質多羅長者行有所營，便過精舍，見諸上座比丘集於食堂，
即便前禮諸上座足，禮足已，問言：「尊者集於食堂，論說何法？」
^cb152a7諸上座答言：「長者！
我等今日集此食堂，作如此論：『為眼繫色耶？
色繫眼耶？如是耳聲、鼻香、舌味、身觸、意法，為意繫法耶？
為法繫意耶？』」
^cb152a10長者問言：「諸尊者於此義云何記說？」
^cb152a11諸上座言：「於長者意云何？」
^cb152a12長者答諸上座言：「如我意，謂非眼繫色，
非色繫眼，乃至非意繫法，非法繫意，然中間有欲貪者，隨彼繫也。
譬如二牛，一黑一白，駕以軛鞅。
有人問言：『為黑牛繫白牛？
為白牛繫黑牛？』為等問不？」
^cb152a17答言：「長者！非等問也。
所以者何？非黑牛繫白牛，亦非白牛繫黑牛，然彼軛鞅是其繫也。」
^cb152a19「如是，尊者！非眼繫色，非色繫眼，乃至非意繫法，
非法繫意，然其中間，欲貪是其繫也。」
^cb152a21時，質多羅長者聞諸上座所說，歡喜隨喜，作禮而去。
^n573【五七三】^cb152a23如是我聞：
一時，佛住菴羅林中。
時，有阿耆毘外道是質多羅長者先人親厚，
來詣質多羅長者所，共相問訊慰勞已，於一面住。
^cb152a26質多羅長者問阿耆毘外道：「汝出家幾時？」
^cb152a27答言：「長者！我出家已來二十餘年。」
質多羅長者問言：「汝出家來過二十年，
為得過人法，究竟知見，安樂住不？」
^cb152a29答言：「長者！雖出家過二十年，不得過人法，
究竟知見，安樂住，唯有躶形、拔髮、乞食，
人間遊行，臥於土中。」
^cb152b3質多羅長者言：「此非名稱法、律，此是惡知，
非出要道，非曰等覺，非讚歎處，不可依止。
唐名出家過二十年，躶形、拔髮、乞食，人間遊行，臥灰土中。」
^cb152b6阿耆毘問質多羅長者：「汝為沙門瞿曇作弟子，於今幾時？」
^cb152b7質多羅長者答言：「我為世尊弟子過二十年。」
^cb152b9復問質多羅長者：「汝為沙門瞿曇弟子過二十年，
復得過人法，勝、究竟知見不？」
^cb152b10質多羅長者答言：「汝今當知，質多羅長者要不復經由胞胎而受生，
不復增於丘塜，不復起於血氣，如世尊所說五下分結，
不見一結而不斷者，若一結不斷，當復還生此世。」
^cb152b15如是說時，阿耆毘迦悲歎涕淚，以衣拭面，
謂質多羅長者言：「我今當作何計？」
^cb152b16質多羅長者答言：「汝若能於正法、律出家者，我當給汝衣鉢供身之具。」
^cb152b18阿耆毘迦須臾思惟已，語質多羅長者言：
「我今隨喜，示我所作。」
^cb152b20時，質多羅長者將彼阿耆毘迦往詣諸上座所，
禮諸上座足，於一面坐。
白諸上座比丘言：「尊者！
此阿耆毘迦是我先人親厚，今求出家作比丘，
願諸上座度令出家，我當供給衣鉢眾具。」
^cb152b24諸上座即令出家，剃除鬚髮，著袈裟衣。
出家已，思惟：「所以善男子剃除鬚髮，著袈裟衣，
出家增進學道，淨修梵行……。」
得阿羅漢。
^n574【五七四】^cb152b28如是我聞：
一時，佛住菴羅聚落菴羅林中，與諸上座比丘俱。
^cb152b29時，有尼犍若提子與五百眷屬詣菴羅林中，欲誘質多羅長者以為弟子。
質多羅長者聞尼犍若提子將五百眷屬來詣菴羅林中，
欲誘我為弟子，聞已，即往詣其所，共相問訊畢，各於一面坐。
^cb152c5時，尼犍若提子語質多羅長者言：「汝信沙門瞿曇得無覺無觀三昧耶？」
^cb152c6質多羅長者答言：「我不以信故來也。」
^cb152c7阿耆毘言：「長者！汝不諂、不幻、質直、質直所生。
長者！若能息有覺有觀者，亦能以繩繫縛於風，
若能息有覺有觀者，亦可以一把土斷恒水流，
我於行、住、坐、臥智見常生。」
^cb152c11質多羅長者問尼犍若提子：「為信在前耶？
為智在前耶？信之與智，何者為先？
何者為勝？」
^cb152c13尼犍若提子答言：「信應在前，然後有智，
信智相比，智則為勝。」
^cb152c15質多羅長者語尼犍若提子：「我已求得息有覺有觀，
內淨一心，無覺無觀，三昧生喜樂，第二禪具足住。
我晝亦住此三昧，夜亦住此三昧，終夜常住此三昧，
有如是智，何用信世尊為？」
^cb152c19尼犍若提子言：「汝諂曲、幻偽、不直、不直所生。」
^cb152c20質多羅長者言：「汝先言我不諂曲、不幻、
質直、質直所生，今云何言諂曲、幻偽、不直、不直所生耶？
若汝前實者，後則虛，後實者，前則虛。
汝先言：『我於行、住、坐、臥知見常生。』
汝於前後，小事不知。
云何知過人法？若知、若見、安樂住事？」
長者復問尼犍若提子：「有於一問、一說、
一記論，乃至十問、十說、十記論，汝有此不？
若無一問、一說、一記論，乃至十問、十說、十記論。
云何能誘於我，而來至此菴羅林中欲誘誑我？」
^cb152c29於是尼犍若提子息閉掉頭，反拱而出，不復還顧。
^ck17【天相應575】^n575【五七五】^cb153a3如是我聞：
一時，佛住菴羅聚落菴羅林中，與眾多上座比丘俱。
^cb153a4爾時，質多羅長者病苦，諸親圍遶，有眾多諸天來詣長者所，
語質多羅長者言：「長者！
汝當發願得作轉輪王。」
^cb153a7質多羅長者語諸天言：「若作轉輪王，彼亦無常、
苦、空、無我。」
^cb153a8時，長者親屬語長者：「汝當繫念。
汝當繫念。」
^cb153a9質多羅長者語親屬：「何故汝等教我繫念，繫念？」
^cb153a10彼親屬言：「汝作是言：『無常、苦、空、無我。』
是故教汝繫念、繫念也。」
^cb153a12長者語諸親屬：「有諸天人來至我所，語我言：
『汝當發願得作轉輪聖王，隨願得果。』
我即答言：『彼轉輪王亦復無常、苦、空、非我。』」
^cb153a15彼諸親屬語質多羅長者：「轉輪王有何，而彼諸天教汝願求？」
^cb153a16長者答言：「轉輪王者以正法治化，是故諸天見如是福利故，
而來教我為發願求。」
^cb153a18諸親屬言：「汝今用心，當如之何？」
^cb153a19長者答言：「諸親屬！
我今作心，唯不復見胞胎受生，不增丘塜，
不受血氣，如世尊說，五下分結我不見有，
我不自見一結不斷，若結不斷，則還生此世。」
^cb153a23於是長者即從床起，結加趺坐，正念在前，
而說偈言：
^gatha「服食積所積，廣度於眾難，
^gatha施上進福田，殖斯五種力。
^gatha以斯義所欲，俗人處於家，
^gatha我悉得此利，已免於眾難。
^gatha世間所聞習，遠離眾難事，
^gatha生樂知稍難，隨順等正覺。
^gatha供養持戒者，善修諸梵行，
^gatha漏盡阿羅漢，及聲聞牟尼。
^gatha如是超越見，於上諸勝處，
^gatha常行士夫施，剋終獲大果。
^gatha習行眾多施，施諸良福田，
^gatha於此世命終，化生於天上。
^gatha五欲具足滿，無量心悅樂，
^gatha獲斯妙果報，以無慳悋故。
^gatha在所處受生，未曾不歡喜。」
^cb153b11質多羅長者說此偈已，尋即命終，生於不煩熱天。
^cb153b12爾時，質多羅天子作是念：「我不應停此，當往閻浮提禮拜諸上座比丘。」
如力士屈伸臂頃，以天神力至菴羅林中，
放身天光，遍照菴羅林。
^cb153b15時，有異比丘夜起出房，露地經行，見勝光明普照樹林。
即說偈言：
^gatha「是誰妙天色，住於虛空中，
^gatha譬如純金山，閻浮檀淨光。」
^cb153b20質多羅天子說偈答言：
^gatha「我是天人王，瞿曇名稱子，
^gatha是菴羅林中，質多羅長者，
^gatha以淨戒具足，繫念自寂靜，
^gatha解脫身具足，智慧身亦然，
^gatha我知法故來，仁者應當知，
^gatha當於彼涅槃，此法法如是。」
^cb153b27質多羅天子說此偈已，即沒不現。
雜阿含經卷第二十一

^pb1^folio#agms22雜阿含經卷第二十二
^au〔宋天竺三藏求那跋陀羅譯〕
^n576【五七六】^cb153c5如是我聞：
一時，佛在舍衛國祇樹給孤獨園。
^cb153c6時，有一天子，容色絕妙，於後夜時來詣佛所，
稽首佛足，退坐一面。
身諸光明遍照祇樹給孤獨園。
^cb153c8時，彼天子說偈白佛：
^gatha「不處難陀林，終不得快樂，
^gatha忉利天宮中，得天帝名稱。」
^cb153c11爾時，世尊說偈答言：
^gatha「童蒙汝何知，阿羅漢所說，
^gatha一切行無常，是則生滅法，
^gatha生者既復滅，俱寂滅為樂。」
^cb153c15時，彼天子復說偈言：
^gatha「久見婆羅門，逮得般涅槃，
^gatha一切怖已過，永超世恩愛。」
^cb153c18時，彼天子聞佛所說，歡喜隨喜，稽首佛足，即沒不現。
^n577【五七七】^cb153c20如是我聞：
一時，佛住舍衛國祇樹給孤獨園。
^cb153c21時，有一天子，容色絕妙，於後夜時來詣佛所，
稽首佛足，退坐一面。
身諸光明遍照祇樹給孤獨園。
^cb153c23時，彼天子即說偈言：
^gatha「斷一切鉤鏁，牟尼無有家，
^gatha沙門著教化，我不說善哉。」
^cb153c26爾時，世尊說偈答言：
^gatha「一切眾生類，悉共相纏縛，
^gatha其有智慧者，孰能不愍傷？
^gatha善逝哀愍故，常教授眾生，
^gatha哀愍眾生者，是法之所應。」
^cb154a2時，彼天子復說偈言：
^gatha「久見婆羅門，逮得般涅槃，
^gatha一切怖已過，永超世恩愛。」
^cb154a5時，彼天子聞佛所說，歡喜隨喜，即沒不現。
^n578【五七八】^cb154a6如是我聞：
一時，佛在舍衛國祇樹給孤獨園。
^cb154a7時，有天子容色絕妙，於後夜時來詣佛所，
稽首佛足，身諸光明遍照祇樹給孤獨園。
^cb154a9時，彼天子而說偈言：
^gatha「常習慚愧心，此人時時有，
^gatha能遠離諸惡，如顧鞭良馬。」
^cb154a12爾時，世尊說偈答言：
^gatha「常習慚愧心，此人實希有，
^gatha能遠離諸惡，如顧鞭良馬。」
^cb154a15時，彼天子復說偈言：
^gatha「久見婆羅門，逮得般涅槃，
^gatha一切怖悉過，永超世恩愛。」
^cb154a18時，彼天子聞佛所說，歡喜隨喜，稽首佛足，即沒不現。
^n579【五七九】^cb154a20如是我聞：
一時，佛在舍衛國祇樹給孤獨園。
^cb154a21時，有天子容色絕妙，於後夜時來詣佛所，
稽首佛足，身諸光明遍照祇樹給孤獨園。
^cb154a23時，彼天子說偈問佛：
^gatha「不習近正法，樂著諸邪見，
^gatha睡眠不自覺，長劫心能悟。」
^cb154a26爾時，世尊說偈答言：
^gatha「專修於正法，遠離不善業，
^gatha是漏盡羅漢，嶮惡世平等。」
^cb154a29時，彼天子復說偈言：
^gatha「久見婆羅門，逮得般涅槃，
^gatha一切怖悉過，永超世恩愛。」
^cb154b3時，彼天子聞佛所說，歡喜隨喜，稽首佛足，即沒不現。
^n580【五八〇】^cb154b5如是我聞：
一時，佛在舍衛國祇樹給孤獨園。
^cb154b6時，有天子容色絕妙，於後夜時來詣佛所，
稽首佛足，身諸光明遍照祇樹給孤獨園。
^cb154b8時，彼天子而說偈言：
^gatha「以法善調伏，不隨於諸見，
^gatha雖復著睡眠，則能隨時悟。」
^cb154b11爾時，世尊說偈答言：
^gatha「若以法調伏，不隨餘異見，
^gatha無知已究竟，能度世恩愛。」
^cb154b14時，彼天子復說偈言：
^gatha「久見婆羅門，逮得般涅槃，
^gatha一切怖已過，永超世恩愛。」
^cb154b17時，彼天子聞佛所說，歡喜隨喜，稽首佛足，即沒不現。
^n581【五八一】^cb154b19如是我聞：
一時，佛在舍衛國祇樹給孤獨園。
^cb154b20時，有天子容色絕妙，於後夜時來詣佛所，
稽首佛足，身諸光明遍照祇樹給孤獨園。
^cb154b22時，彼天子說偈問佛：
^gatha「若羅漢比丘，自所作已作，
^gatha一切諸漏盡，持此後邊身，
^gatha記說言有我，及說我所不？」
^cb154b26爾時，世尊即說偈答：
^gatha「若羅漢比丘，自所作已作，
^gatha一切諸漏盡，持此後邊身，
^gatha正復說有我，我所亦無咎。」
^cb154c1時，彼天子復說偈言：
^gatha「若羅漢比丘，自所作已作，
^gatha一切漏已盡，持此最後身，
^gatha心依於我慢，而說言有我，
^gatha及說於我所，有如是說不。」
^cb154c6爾時，世尊說偈答言：
^gatha「已離於我慢，無復我慢心，
^gatha超越我我所，我說為漏盡。
^gatha於彼我我所，心已永不著，
^gatha善解世名字，平等假名說。」
^cb154c11時，彼天子復說偈言：
^gatha「久見婆羅門，逮得般涅槃，
^gatha一切怖已過，永超世恩愛。」
^cb154c14時，彼天子聞佛所說，歡喜隨喜，稽首佛足，即沒不現。
^n582【五八二】^cb154c16如是我聞：
一時，佛在舍衛國祇樹給孤獨園。
^cb154c17時，有天子容色絕妙，於後夜時來詣佛所，
稽首佛足，身諸光明遍照祇樹給孤獨園。
^cb154c19時，彼天子說偈白佛：
^gatha「若羅漢比丘，漏盡持後身，
^gatha頗說言有我，及說我所不？」
^cb154c22爾時，世尊說偈答言：
^gatha「若羅漢比丘，漏盡持後身，
^gatha亦說言有我，及說有我所。」
^cb154c25時，彼天子復說偈言：
^gatha「若羅漢比丘，自所作已作，
^gatha已盡諸有漏，唯持最後身，
^gatha何言說有我，說何是我所。」
^cb154c29爾時，世尊說偈答言：
^gatha「若羅漢比丘，自所作已作，
^gatha一切諸漏盡，唯持最後身，
^gatha說我漏已盡，亦不著我所，
^gatha善解世名字，平等假名說。」
^cb155a5時，彼天子聞佛所說，歡喜隨喜，稽首佛足，即沒不現。
^n583【五八三】^cb155a7如是我聞：
一時，佛住舍衛國祇樹給孤獨園。
^cb155a8爾時，羅睺羅阿修羅王障月天子。
時，諸月天子悉皆恐怖，來詣佛所，稽首佛足，退住一面。
說偈歎佛：
^gatha「今禮最勝覺，能脫一切障，
^gatha我今遭苦惱，是故來歸依。
^gatha我等月天子，歸依於善逝，
^gatha佛哀愍世間，願解阿修羅。」
^cb155a15爾時，世尊說偈答言：
^gatha「破壞諸闇冥，光明照虛空，
^gatha今毘盧遮那，清淨光明顯，
^gatha羅睺避虛空，速放飛兔像。」
^gatha羅睺阿修羅，即捨月而還。
^gatha舉體悉流污，戰怖不自安，
^gatha神昬志迷亂，猶如重病人。
^cb155a22時，有阿修羅名曰婆稚，見羅睺羅阿修羅疾捨月還，
便說偈言：
^gatha「羅睺阿修羅，捨月一何速，
^gatha神體悉流污，猶如重病人。」
^cb155a26羅睺阿修羅說偈答言：
^gatha「瞿曇說呪偈，不速捨月者，
^gatha或頭破七分，受諸隣死苦。」
^cb155a29婆稚阿修羅復說偈言：
^gatha「佛興未曾有，安隱於世間，
^gatha說呪偈能令，羅睺羅捨月。」
^cb155b3佛說此經已，時月天子聞佛所說，歡喜隨喜，作禮而去。
^n584【五八四】^cb155b5如是我聞：
一時，佛住舍衛國祇樹給孤獨園。
^cb155b6時，有一天子，容色絕妙，於後夜時來詣佛所，
稽首佛足，退坐一面。
身諸光明遍照祇樹給孤獨園。
^cb155b8時，彼天子說偈問佛：
^gatha「為有族本不？　有轉生族耶？
^gatha有俱相屬無，云何解於縛？」
^cb155b11爾時，世尊說偈答言：
^gatha「我無有族本，亦無轉生族，
^gatha俱相屬永斷，解脫一切縛。」
^cb155b14時，彼天子復說偈言：
^gatha「何名為族本，云何轉生族，
^gatha云何俱相續，何名為堅縛？」
^cb155b17爾時，世尊說偈答言：
^gatha「母為世族本，妻名轉生族，
^gatha子俱是相屬，愛欲為堅縛，
^gatha我無此族本，亦無轉生族，
^gatha俱相屬亦無，是名脫堅縛。」
^cb155b22時，彼天子復說偈言：
^gatha「善哉無族本，無生族亦善，
^gatha善哉無相屬，善哉縛解脫。
^gatha久見婆羅門，逮得般涅槃，
^gatha一切怨悉過，永超世恩愛。」
^cb155b27時，彼天子聞佛所說，歡喜隨喜，稽首佛足，即沒不現。
^n585【五八五】^cb155b29如是我聞：
一時，佛住釋氏優羅提那塔所。
^cb155c1爾時，世尊新剃鬚髮，於後夜時結加趺坐，
直身正意，繫念在前，以衣覆頭。
^cb155c2時，優羅提那塔邊有天神住，放身光明，
遍照精舍，白佛言：「沙門憂耶？」
佛告天神：「何所忘失？」
^cb155c5天神復問：「沙門為歡喜耶？」
佛告天神：「為何所得？」
^cb155c6天神復問：「沙門不憂不喜耶？」
佛告天神：「如是，如是。」
^cb155c7爾時，天神即說偈言：
^gatha「為離諸煩惱，為無有歡喜，
^gatha云何獨一住？　非不樂所壞。」
^cb155c10爾時，世尊說偈答言：
^gatha「我無惱解脫，亦無有歡喜，
^gatha不樂不能壞，故獨一而住。」
^cb155c13時，彼天神復說偈言：
^gatha「云何得無惱？　云何無歡喜？
^gatha云何獨一住？　非不樂所壞。」
^cb155c16爾時世尊說偈答言：
^gatha「煩惱生歡喜，喜亦生煩惱，
^gatha無惱亦無喜，天神當護持。」
^cb155c19時，彼天神復說偈言：
^gatha「善哉無煩惱，善哉無歡喜，
^gatha善哉獨一住，不為不喜壞。
^gatha久見婆羅門，逮得般涅槃，
^gatha一切怖已過，永超世恩愛。」
^cb155c24時，彼天神聞佛所說，歡喜隨喜，稽首佛足，即沒不現。
^n586【五八六】^cb155c26如是我聞：
一時，佛住舍衛國祇樹給孤獨園。
^cb155c27時，有一天子，容色妙絕，於後夜時來詣佛所，
稽首佛足，身諸光明遍照祇樹給孤獨園。
^cb155c29時，彼天子而說偈言：
^gatha「猶如利劍害，亦如頭火燃，
^gatha斷除貪欲火，正念求遠離。」
^cb156a3爾時，世尊說偈答言：
^gatha「譬如利劍害，亦如頭火燃，
^gatha斷除於後身，正念求遠離。」
^cb156a6時，彼天子復說偈言：
^gatha「久見婆羅門，逮得般涅槃，
^gatha一切怖已過，永超世恩愛。」
^cb156a9時，彼天子聞佛所說，歡喜隨喜，稽首佛足，即沒不現。
^n587【五八七】^cb156a11如是我聞：
一時，佛住舍衛國祇樹給孤獨園。
^cb156a12時，有一天子，容色絕妙，於後夜時來詣佛所，
稽首佛足，身諸光明遍照祇樹給孤獨園。
^cb156a14時，彼天子而說偈言：
^gatha「天女眾圍遶，如毘舍脂眾，
^gatha癡惑叢林中，何由而得出？」
^cb156a17爾時，世尊說偈答言：
^gatha「正直平等道，離恐怖之方，
^gatha乘寂默之車，法想為密覆，
^gatha慚愧為長縻，正念為羈絡，
^gatha智慧善御士，正見為前導，
^gatha如是之妙乘，男女之所乘，
^gatha出生死叢林，逮得安樂處。」
^cb156a24時，彼天子復說偈言：
^gatha「久見婆羅門，逮得般涅槃，
^gatha一切怖已過，永超世恩愛。」
^cb156a27時，彼天子聞佛所說，歡喜隨喜，稽首佛足，即沒不現。
^n588【五八八】^cb156a29如是我聞：
一時，佛住舍衛國祇樹給孤獨園。
^cb156b1時，有一天子，容色絕妙，於後夜時來詣佛所，
稽首佛足，身諸光明遍照祇樹給孤獨園。
^cb156b3時，彼天子說偈問佛：
^gatha「有四轉九門，充滿貪欲住，
^gatha深溺烏泥中，大象云何出？」
^cb156b6爾時，世尊說偈答言：
^gatha「斷愛喜長縻，貪欲等諸惡，
^gatha拔愛欲根本，正向於彼處。」
^cb156b9時，彼天子復說偈言：
^gatha「久見婆羅門，逮得般涅槃，
^gatha一切怖已過，永超世恩愛。」
^cb156b12時，彼天子聞佛所說，歡喜隨喜，稽首佛足，即沒不現。
^n589【五八九】^cb156b14如是我聞：
一時，佛住舍衛國祇樹給孤獨園。
^cb156b15時，有一天子，容色絕妙，於後夜時來詣佛所，
稽首佛足，退坐一面。
身諸光明遍照祇樹給孤獨園。
^cb156b17時，彼天子說偈問佛：
^gatha「賴吒槃提國，有諸商賈客，
^gatha大富足財寶，各各競求富，
^gatha方便欲財利，猶如然熾火，
^gatha如是競勝心，欲貪常馳騁，
^gatha云何當斷貪，息世間勤求？」
^cb156b23爾時，世尊說偈答言：
^gatha「捨俗出非家，妻子及財寶，
^gatha貪恚癡離欲，羅漢盡諸漏，
^gatha正智心解脫，愛盡息方便。」
^cb156b27時，彼天子復說偈言：
^gatha「久見婆羅門，逮得般涅槃，
^gatha一切怖已過，永超世恩愛。」
^cb156c1時，彼天子聞佛所說，歡喜隨喜，稽首佛足，即沒不現。
^n590【五九〇】^cb156c3如是我聞：
一時，佛住舍衛國祇樹給孤獨園。
^cb156c4爾時，世尊告諸比丘：「過去世時，拘薩羅國有諸商人，
五百乘車，共行治生，至曠野中。
曠野有五百群賊在後隨逐，伺便欲作劫盜。
時，曠野中有一天神，止住路側。
^cb156c8「時，彼天神作是念：『當往詣彼拘薩羅國諸商人所，問其義理。
若彼商人喜我所問，時解說者，我當方便令其安隱，
得脫賊難；若不喜我所問者，當放捨之，如餘天神。』
^cb156c12「時，彼天神作是念已，即放身光，遍照商人車營，
而說偈言：
^gatha「『誰於覺睡眠，誰復睡眠覺，
^gatha誰有解此義，誰能為我說。』
^cb156c16「爾時，商人中有一優婆塞信佛、信法、信比丘僧，
一心向佛、法、僧，歸依佛、法、僧，於佛離疑，
於法、僧離疑，於苦、集、滅、道離疑，見四聖諦得第一無間等果，
在商人中與諸商人共為行侶。
彼優婆塞於後夜時端坐思惟，繫念在前，
於十二因緣逆順觀察，所謂是事有故是事有，是事起故是事起。
謂緣無明行，緣行識，緣識名色，緣名色六入處，
緣六入處觸，緣觸受，緣受愛，緣愛取，緣取有，
緣有生，緣生老、死、憂、悲、惱、苦。
如是純大苦聚集；如是無明滅則行滅，
行滅則識滅，識滅則名色滅，名色滅則六入處滅，
六入處滅則觸滅，觸滅則受滅，受滅則愛滅，
愛滅則取滅，取滅則有滅，有滅則生滅，
生滅則老、死、憂、悲、惱、苦滅，如是如是純大苦聚滅。
^cb157a1「時，彼優婆塞如是思惟已，而說偈言：
^gatha「『我於覺睡眠，我於睡眠覺，
^gatha我解知此義，能為人記說。』
^cb157a5「時，彼天神問優婆塞：『云何覺睡眠？
云何睡眠覺？云何能解知？
云何能記說？』
^cb157a6「時，優婆塞說偈答言：
^gatha「『貪欲及瞋恚，愚癡得離欲，
^gatha漏盡阿羅漢，正智心解脫，
^gatha彼則為覺悟，我於彼睡眠，
^gatha不知因生苦，及苦因緣集，
^gatha於此一切苦，得無餘滅盡，
^gatha又不知正道，等趣息苦處，
^gatha斯等為常眠，我於彼則覺，
^gatha如是覺睡眠，如是睡眠覺，
^gatha如是善知義，如是能記說。』
^cb157a17「時，彼天神復說偈言：
^gatha「『善哉覺睡眠，善哉眠中覺，
^gatha善哉解知義，善哉能記說，
^gatha久遠乃今見，諸兄弟而來，
^gatha緣汝恩力故，令諸商人眾，
^gatha得免於劫賊，隨道安樂去。』
^cb157a23「如是，諸比丘！彼拘薩羅澤中諸商人眾皆得安隱從曠野出。」
^cb157a24佛說此經已，諸比丘聞佛所說，歡喜奉行。
^n591【五九一】^cb157a26如是我聞：
一時，佛住舍衛國祇樹給孤獨園。
^cb157a27爾時，世尊告諸比丘：「過去世時，海洲上優婆塞至他優婆塞舍會坐，
極毀呰欲，言：『此欲者，虛妄不實，欺誑之法，
猶如幻化，誑於嬰兒。』
還自己舍，恣於五欲，是優婆塞舍有天神止住。
時，彼天神作是念：『是優婆塞不勝不類，
於餘優婆塞舍會坐眾中極毀呰欲，言：
「如是欲者，虛偽不實，欺誑之法，如誑嬰兒。」
還己舍已，自恣五欲，我今寧可發令覺悟。』
而說偈言：
^gatha「『於大聚會中，毀呰欲無常，
^gatha自沒於愛欲，如牛溺深泥。
^gatha我觀彼會中，諸優婆塞等，
^gatha多聞明解法，奉持於淨戒。
^gatha汝見彼樂法，而說欲無常，
^gatha如何自恣欲，不斷於貪愛，
^gatha何故樂世間，畜妻子眷屬。』
^cb157b13「時，彼天神如是如是開覺彼優婆塞已。
如是如是彼優婆塞覺悟已，剃除鬚髮，
著袈裟衣，正信非家，出家學道，精勤修習，
盡諸有漏，得阿羅漢。」
^cb157b16佛說此經已，諸比丘聞佛所說，歡喜奉行。
^n592【五九二】^cb157b18如是我聞：
一時，佛住王舍城寒林中丘塚間。
^cb157b19時，給孤獨長者有小因緣至王舍城，止宿長者舍。
夜見長者告其妻子、僕使、作人言：「汝等皆起，
破樵然火，炊飯作䴵調和眾味，莊嚴堂舍。」
^cb157b22給孤獨長者見已，作是念：「今此長者何所為作，為嫁女娶婦耶？
為請賓客、國王、大臣耶？」
念已，即問長者：「汝何所作？
為嫁女娶婦？為請賓客、國王、大臣耶？」
^cb157b26時，彼長者答給孤獨長者言：「我不嫁女娶婦，
亦不請呼國王、大臣，唯欲請佛及比丘僧，設供養耳。」
^cb157b28時，給孤獨長者聞未曾聞佛名字已，心大歡喜，
身諸毛孔皆悉怡悅，問彼長者言：「何名為佛？」
^cb157c1長者答言：「有沙門瞿曇，是釋種子，於釋種中剃除鬚髮，
著袈裟衣，正信非家，出家學道，得阿耨多羅三藐三菩提，是名為佛。」
^cb157c4給孤獨長者言：「云何名僧？」
^cb157c5彼長者言：「若婆羅門種剃除鬚髮，著袈裟衣，
信家非家，而隨佛出家；或剎利種、毘舍種、
首陀羅種善男子等剃除鬚髮，著袈裟衣，
正信非家，彼佛出家而隨出家，是名為僧。
今日請佛及現前僧，設諸供養。」
^cb157c9給孤獨長者問彼長者言：「我今可得往見世尊不？」
^cb157c11彼長者答言：「汝且住此，我請世尊來至我舍，於此得見。」
^cb157c12時，給孤獨長者即於其夜至心念佛，因得睡眠。
天猶未明，忽見明相，謂天已曉，欲出其舍，
行向城門，至城門下，夜始二更，城門未開，
王家常法，待遠使命來往，至初夜盡，城門乃閉，
中夜已盡，輒復開門，欲令行人早得往來。
^cb157c17爾時，給孤獨長者見城門開，而作是念：「定是夜過天曉門開。」
乘明相出於城門，出城門已，明相即滅，輒還闇冥。
給孤獨長者心即恐怖，身毛為竪，得無為人及非人，或姦狡人恐怖我耶？
即便欲還。
^cb157c22爾時，城門側有天神住。
時，彼天神即放身光，從其城門至寒林丘塜間光明普照，
告給孤獨長者言：「汝且前進，可得勝利，慎勿退還。」
^cb157c25時，彼天神即說偈言：
^gatha「善良馬百匹，黃金滿百斤，
^gatha騾車及馬車，各各有百乘，
^gatha種種諸珍奇，重寶載其上，
^gatha宿命種善根，得如此福報，
^gatha若人宗重心，向佛行一步，
^gatha十六分之一，過前福之上。
^cb158a4「是故，長者！汝當前進，慎勿退還！」
即復說偈：
^gatha「雪山大龍象，純金為莊飾，
^gatha巨身長大牙，以此象施人，
^gatha不及向佛福，十六分之一。
^cb158a8「是故，長者！當速前進，得其大利，非退還也。」
復說偈言：
^gatha「金菩闍國女，其數有百人，
^gatha種種眾妙寶，瓔珞具莊嚴，
^gatha以是持施與，不及行向佛，
^gatha一步之功德，十六分之一。
^cb158a14「是故，長者！當速前進，得其勝利，非退還也。」
^cb158a15時，給孤獨長者問天神言：「賢者！
汝是何人？」
^cb158a16天神答言：「我是摩頭息揵大摩那婆先，
是長者善知識，於尊者舍利弗、大目揵連所起信敬心，
緣斯功德，今得生天，典此城門，是故告長者：
『但當進前，慎莫退還，前進得利，非退還也。』」
^cb158a20時，給孤獨長者作是念：「佛興於世，非為小事；
得聞正法，亦非小事。
是故天神勸我令進，往見世尊。」
時，給孤獨長者尋其光明，逕至寒林丘塜間。
^cb158a23爾時，世尊出房露地經行，給孤獨長者遙見佛已，
即至其前，以俗人禮法恭敬問訊：「云何？
世尊！安隱臥不？」
^cb158a26爾時，世尊說偈答言：
^gatha「婆羅門涅槃，是則常安樂，
^gatha愛欲所不染，解脫永無餘。
^gatha斷一切希望，調伏心熾燃，
^gatha心得寂止息，止息安隱眠。」
^cb158b2爾時，世尊將給孤獨長者往入房中，就座而坐，端身繫念。
爾時，世尊為其說法，示、教、照、喜已，世尊說：
「諸法無常，宜布施福事、持戒福事、生天福事，
欲味、欲患、欲出，遠離之福。」
^cb158b6給孤獨長者聞法、見法、得法、入法、解法，
度諸疑惑，不由他信，不由他度，入正法、
律，心得無畏，即從座起，正衣服，為佛作禮，
右膝著地，合掌白佛言：「已度。
世尊！已度。善逝！我從今日盡其壽命，歸佛、
歸法、歸比丘僧，為優婆塞，證知我。」
^cb158b11爾時，世尊問給孤獨長者：「汝名何等？」
^cb158b12長者白佛：「名須達多。
以常給孤貧辛苦故，時人名我為給孤獨。」
^cb158b14世尊復問：「汝居何處？」
長者白佛言：「世尊！
在拘薩羅人間，城名舍衛，唯願世尊來舍衛國，
我當盡壽供養衣被、飲食、房舍、床臥、隨病湯藥。」
^cb158b17佛問長者：「舍衛國有精舍不？」
^cb158b18長者白佛：「無也，世尊！」
佛告長者：「汝可於彼建立精舍，令諸比丘往來宿止。」
^cb158b19長者白佛：「但使世尊來舍衛國，我當造作精舍僧房，令諸比丘往來止住。」
爾時，世尊默然受請。
^cb158b22時，長者知佛世尊默然受請已，從座起，稽首佛足而去。
^n593【五九三】^cb158b24如是我聞：
一時，佛住舍衛國祇樹給孤獨園。
^cb158b25時，給孤獨長者疾病命終，生兜率天，為兜率天子，
作是念：「我不應久住於此，當往見世尊。」
作是念已，如力士屈申臂頃，於兜率天沒，
現於佛前，稽首佛足，退坐一面。
時，給孤獨天子身放光明，遍照祇樹給孤獨園。
^cb158c1時，給孤獨天子而說偈言：
^gatha「於此祇桓林，仙人僧住止，
^gatha諸王亦住此，增我歡喜心，
^gatha深信淨戒業，智慧為勝壽，
^gatha以此淨眾生，非族姓財物，
^gatha大智舍利弗，正念常寂默，
^gatha閑居修遠離，初建業良友。」
^cb158c8說此偈已，即沒不現。
^cb158c9爾時，世尊其夜過已，入於僧中，敷尼師壇，
於眾前坐，告諸比丘：「今此夜中，有一天子，
容色絕妙，來詣我所，稽首我足，退坐一面。
而說偈言：
^gatha「於此祇桓林，仙人僧住止，
^gatha諸王亦住此，增我歡喜心，
^gatha深信淨戒業，智慧為勝壽，
^gatha以此淨眾生，非族姓財物，
^gatha大智舍利弗，正念常寂默，
^gatha閑居修遠離，初建業良友。」
^cb158c19爾時，尊者阿難白佛言：「世尊！
如我解世尊所說，給孤獨長者生彼天上，
來見世尊，然彼給孤獨長者於尊者舍利弗極相敬重。」
^cb158c21佛告阿難：「如是，如是。
阿難！給孤獨長者生彼天上，來見於我。」
^cb158c23爾時，世尊以尊者舍利弗故，而說偈言：
^gatha「一切世間智，唯除於如來，
^gatha比舍利弗智，十六不及一。
^gatha如舍利弗智，天人悉同等，
^gatha比於如來智，十六不及一。」
^cb158c29佛說此經已，諸比丘聞佛所說，歡喜奉行。
^n594【五九四】^cb159a1如是我聞：
一時，佛住曠野精舍。
時，有曠野長者疾病命終，生無熱天。
生彼天已，即作是念：「我今不應久於此住，不見世尊。」
作是念已，如力士屈申臂頃，從無熱天沒，現於佛前。
^cb159a5時，彼天子天身委地，不能自立，猶如酥油委地，不能自立。
如是，彼天子天身細軟，不自持立。
^cb159a7爾時，世尊告彼天子：「汝當變化作此麁身，而立於地。」
^cb159a8時，彼天子即自化形，作此麁身，而立於地。
於是，天子前禮佛足，退坐一面。
^cb159a10爾時，世尊告手天子：「汝手天子，本於此間為人身時，
所受經法，今故憶念不悉忘耶？」
^cb159a12手天子白佛言：「世尊！
本所受持，今悉不忘。
本人間時，有所聞法，不盡得者，今亦憶念，如世尊善說。
世尊說言：『若人安樂處，能憶持法，非為苦處。』
此說真實。如世尊在閻浮提，種種雜類，
四眾圍遶，而為說法，彼諸四眾聞佛所說，皆悉奉行。
我亦如是，於無熱天上，為諸天人大會說法，彼諸天眾悉受修學。」
^cb159a19佛告手天子：「汝於此人間時，於幾法無厭足故，而得生彼無熱天中？」
^cb159a21手天子白佛：「世尊！
我於三法無厭足故，身壞命終，生無熱天。
何等三法？我於見佛無厭故，身壞命終生無熱天；
我於佛法無厭足故，生無熱天；供養眾僧無厭足故，
身壞命終，生無熱天。」
時，手天子即說偈言：
^gatha「見佛無厭足，聞法亦無厭，
^gatha供養於眾僧，亦未曾知足，
^gatha受持賢聖法，調伏慳著垢，
^gatha三法不知足，故生無熱天。」
^cb159b2時，手天子聞佛所說，歡喜隨喜，即沒不現。
^n595【五九五】^cb159b4如是我聞：
一時，佛住舍衛國祇樹給孤獨園。
^cb159b5時，有無煩天子，容色絕妙，來詣佛所，稽首佛足，退坐一面。
其身光明遍照祇樹給孤獨園。
^cb159b7時，彼天子而說偈言：
^gatha「生彼無煩天，解脫七比丘，
^gatha貪瞋恚已盡，超世度恩愛，
^gatha誰度於諸流，難度死魔軍，
^gatha誰斷死魔縻，永超煩惱軛。」
^cb159b12爾時，世尊說偈答言：
^gatha「尊者優波迦，及波羅揵荼、
^gatha弗迦羅娑梨、　跋提、揵陀疊、
^gatha亦婆休難提，及波毘瘦㝹，
^gatha如是等一切，悉皆度諸流，
^gatha斷絕死魔縻，度彼難度者，
^gatha斷諸死魔縻，超越諸天軛，
^gatha說甚深妙法，覺悟難知者，
^gatha巧便問深義，汝今為是誰？」
^cb159b21時，彼天子說偈白佛：
^gatha「我是阿那含，生彼無煩天，
^gatha故能知斯等，解脫七比丘，
^gatha盡貪欲瞋恚，永超世恩愛。」
^cb159b25爾時，世尊復說偈言：
^gatha「眼耳鼻舌身，第六意入處，
^gatha若彼名及色，得無餘滅盡，
^gatha能知此諸法，解脫七比丘，
^gatha貪有悉已盡，永超世恩愛。」
^cb159c1時，彼天子復說偈言：
^gatha「鞞跋楞伽村，我於彼中住，
^gatha名難提婆羅，造作諸瓦器，
^gatha迦葉佛弟子，持優婆塞法，
^gatha供養於父母，離欲修梵行，
^gatha世世為我友，我亦彼知識，
^gatha如是等大士，宿命共和合，
^gatha善修於身心，持此後邊身。」
^cb159c9爾時，世尊復說偈言：
^gatha「如是汝賢士，如汝之所說，
^gatha鞞跋楞伽村，名難提婆羅，
^gatha迦葉佛弟子，受優婆塞法，
^gatha供養於父母，離欲修梵行，
^gatha昔是汝知識，汝亦彼良友，
^gatha如是諸正士，宿命共和合，
^gatha善修其身心，持此後邊身。」
^cb159c17佛說此經已，時彼天子聞佛所說，歡喜隨喜，即沒不現。
^n596【五九六】^cb159c19如是我聞：
一時，佛住舍衛國祇樹給孤獨園。
^cb159c20時，有一天子，容色絕妙，於後夜時來詣佛所，
稽首佛足，退坐一面。
身諸光明遍照祇樹給孤獨園。
^cb159c22時，彼天子說偈問佛：
^gatha「此世多恐怖，眾生常惱亂，
^gatha已起者亦苦，未起亦當苦，
^gatha頗有離恐處，唯願慧眼說。」
^cb159c27爾時，世尊說偈答言：
^gatha「無有異苦行，無異伏諸根，
^gatha無異一切捨，而得見解脫。」
^cb160a1時，彼天子復說偈言：
^gatha「久見婆羅門，逮得般涅槃，
^gatha一切怖已過，永超世恩愛。」
^cb160a4時，彼天子聞佛所說，歡喜隨喜，稽首佛足，即沒不現。
^n597【五九七】^cb160a6如是我聞：
一時，佛住舍衛國祇樹給孤獨園。
^cb160a7時，有一天子，容色絕妙，於後夜時來詣佛所，
稽首佛足，退坐一面。
身諸光明遍照祇樹給孤獨園。
^cb160a9時，彼天子說偈問佛：
^gatha「云何諸眾生，受身得妙色？
^gatha云何修方便，而得乘出道？
^gatha眾生住何法，為何所修習，
^gatha為何等眾生，諸天所供養。」
^cb160a14爾時，世尊說偈答言：
^gatha「持戒明智慧，自修習正受，
^gatha正直心繫念，熾然憂悉滅，
^gatha得平等智慧，其心善解脫，
^gatha斯等因緣故，受身得妙色，
^gatha成就乘出道，心住於中學，
^gatha如是德備者，為諸天供養。」
^cb160a21時，彼天子復說偈言：
^gatha「久見婆羅門，逮得般涅槃，
^gatha一切怖已過，永超世恩愛。」
^cb160a24時，彼天子聞佛所說，歡喜隨喜，稽首佛足，即沒不現。
^n598【五九八】^cb160a26如是我聞：
一時，佛住舍衛國祇樹給孤獨園。
^cb160a27時，有一天子，容色絕妙，於後夜時來詣佛所，
稽首佛足，退坐一面。
身諸光明遍照祇樹給孤獨園。
^cb160a29時，彼天子而說偈言：
^gatha「沈沒於睡眠，欠呿不欣樂，
^gatha飽食心憒閙，懈怠不精勤，
^gatha斯十覆眾生，聖道不顯現。」
^cb160b4爾時，世尊說偈答言：
^gatha「心沒於睡眠，欠呿不欣樂，
^gatha飽食心憒閙，懈怠不精勤，
^gatha精勤修習者，能開發聖道。」
^cb160b8時，彼天子復說偈言：
^gatha「久見婆羅門，逮得般涅槃，
^gatha一切怖已過，永超世恩愛。」
^cb160b11時，彼天子聞佛所說，歡喜隨喜，稽首佛足，即沒不現。
^n599【五九九】^cb160b13如是我聞：
一時，佛住舍衛國祇樹給孤獨園。
^cb160b14時，有一天子，容色絕妙，於後夜時來詣佛所，
稽首佛足，退坐一面。
身諸光明遍照祇樹給孤獨園。
^cb160b16時，彼天子而說偈言：
^gatha「外纏結非纏，內纏纏眾生，
^gatha今問於瞿曇，誰於纏離纏？」
^cb160b19爾時，世尊說偈答言：
^gatha「智者建立戒，內心修智慧，
^gatha比丘勤修習，於纏能解纏。」
^cb160b22時，彼天子復說偈言：
^gatha「久見婆羅門，逮得般涅槃，
^gatha一切怖已過，永超世恩愛。」
^cb160b25時，彼天子聞佛所說，歡喜隨喜，稽首佛足，即沒不現。
^n600【六〇〇】^cb160b27如是我聞：
一時，佛住舍衛國祇樹給孤獨園。
^cb160b28時，有一天子，容色絕妙，於後夜時來詣佛所，
稽首佛足，退坐一面。
身諸光明遍照祇樹給孤獨園。
^cb160c1時，彼天子而說偈言：
^gatha「難度難可忍，沙門無知故，
^gatha多起諸艱難，重鈍溺沈沒，
^gatha心隨覺自在，數數溺沈沒，
^gatha沙門云何行，善攝護其心？」
^cb160c6爾時，世尊說偈答言：
^gatha「如龜善方便，以殼^mc03236自藏六，
^gatha比丘習禪思，善攝諸覺想，
^gatha其心無所依，他莫能恐怖，
^gatha是則自隱密，無能誹謗者。」
^cb160c11時，彼天子復說偈言：
^gatha「久見婆羅門，逮得般涅槃，
^gatha一切怖已過，永超世恩愛。」
^cb160c14時，彼天子聞佛所說，歡喜隨喜，稽首佛足，即沒不現。
^n601【六〇一】^cb160c16如是我聞：
一時，佛住舍衛國祇樹給孤獨園。
^cb160c17時，有天子容色絕妙，於後夜時來詣佛所，
稽首佛足，身諸光明遍照祇樹給孤獨園。
^cb160c19時，彼天子說偈問佛：
^gatha「薩羅小流注，當於何反流，
^gatha生死之徑路，於何而不轉，
^gatha世間諸苦樂，何由滅無餘？」
^cb160c23爾時，世尊說偈答言：
^gatha「眼耳鼻舌身，及彼意入處，
^gatha名色滅無餘，薩羅小還流，
^gatha生死道不轉，苦樂滅無餘。」
^cb160c27時，彼天子復說偈言：
^gatha「久見婆羅門，逮得般涅槃，
^gatha一切怖已過，永超世恩愛。」
^cb161a1時，彼天子聞佛所說，歡喜隨喜，稽首佛足，即沒不現。
^n602【六〇二】^cb161a3如是我聞：
一時，佛住在舍衛國祇樹給孤獨園。
^cb161a4時，有天子容色絕妙，於後夜時來詣佛所，
稽首佛足，身諸光明遍照祇樹給孤獨園。
^cb161a6時，彼天子說偈問佛：
^gatha「伊尼耶鹿𨄔𬧅，仙人中之尊，
^gatha少食不嗜味，禪思樂山林，
^gatha我今敬稽首，而問於瞿曇，
^gatha云何出離苦？　云何苦解脫？
^gatha我今問解脫，於何而滅盡？」
^cb161a12爾時，世尊說偈答言：
^gatha「世間五欲德，心法說第六，
^gatha於彼欲無欲，解脫一切苦，
^gatha如是於苦出，如是苦解脫，
^gatha汝所問解脫，於彼而滅盡。」
^cb161a17時，彼天子復說偈言：
^gatha「久見婆羅門，逮得般涅槃，
^gatha一切怖已過，永超世恩愛。」
^cb161a20時，彼天子聞佛所說，歡喜隨喜，稽首佛足，即沒不現。
^n603【六〇三】^cb161a22如是我聞：
一時，佛住舍衛國祇樹給孤獨園。
^cb161a23時，有天子容色絕妙，於後夜時來詣佛所，
稽首佛足，退坐一面。
身諸光明遍照祇樹給孤獨園。
^cb161a25時，彼天子說偈問佛：
^gatha「云何度諸流？　云何度大海？
^gatha云何能捨苦？　云何得清淨？」
^cb161a28爾時，世尊即說偈言：
^gatha「信能度諸流，不放逸度海，
^gatha精進能除苦，智慧得清淨。」
^cb161b2時，彼天子復說偈言：
^gatha「久見婆羅門，逮得般涅槃，
^gatha一切怖已過，永超世恩愛。」
^cb161b5時，彼天子聞佛所說，歡喜隨喜，稽首佛足，即沒不現。
雜阿含經卷第二十二

^pb1^folio#agms23雜阿含經卷第二十三
^ck17b【天相應604】^au〔宋天竺三藏求那跋陀羅譯〕
^n604【六〇四】^cb161b13如是我聞：
一時，佛住王舍城迦蘭陀竹園。
^cb161b14爾時，世尊晨朝著衣持鉢，共諸比丘僧入城乞食，
如偈所說：
^gatha「身色如金山，端嚴甚微妙，
^gatha行步如鵝王，面如淨滿月，
^gatha世尊與眾俱。」
^cb161b19時，世尊以足踐城門限地，作六種震動，
如偈所說：
^gatha「大海及大地，城郭并諸山，
^gatha牟尼足所踐，動搖如浪舟。」
^cb161b23佛變現如是神力。
時，諸民人高聲唱言：「奇特未嘗有法！
變現神力，如佛世尊，入城示現如是種種未曾有法。」
如偈所說：
^gatha「地下即成平，高地反為下，
^gatha由佛威神故，荊棘諸瓦礫，
^gatha皆悉不復見，聾盲及瘖瘂，
^gatha即得見聞語，城郭諸樂器，
^gatha不擊妙音出。」
^cb161c2時，彼世尊光相普照，如千日之焰，如偈所說：
^gatha「世尊身光明，普照城邑中，
^gatha民人蒙佛光，涼若栴檀塗。」
^cb161c6時，世尊順邑而行。
時，彼有兩童子，一者上姓，二者次姓，共在沙中嬉戲。
一名闍耶，二名毘闍耶，遙見世尊來，三十二大人相莊嚴其體。
時，闍耶童子心念言：「我當以麥麨。」
仍手捧細沙，著世尊鉢中。
^cb161c10時，毘闍耶合掌隨喜，如偈所說：
^gatha「見大悲世尊，通身一尋光，
^gatha勇顏覩世尊，心生大敬信，
^gatha捧沙即奉施，得離生老際。」
^cb161c15時，彼童子而發願言：「以惠施善根功德，
令得一天下一繖蓋王，即於此生得供養諸佛。」
如偈所說：
^gatha「牟尼知彼心，及彼意所願，
^gatha受果增善根，及福田力故，
^gatha即以大悲心，受其奉施沙。」
^cb161c21時，闍耶以此善根，當得為王，王閻浮提，
乃至得成無上正覺，故世尊發微笑。
^cb161c22爾時，阿難見世尊發微笑，即便合掌向佛，
而白佛言：「世尊！諸佛世尊阿羅訶三藐三佛陀，
非無因緣而能發微笑，今佛世尊以何因緣而發微笑？」
如偈所說：
^gatha「世尊離調笑，無上世中尊，
^gatha齒白如珂玉，最勝今發笑，
^gatha勇猛勤精進，無師而自覺，
^gatha妙言令樂聞，無上柔軟音，
^gatha而記彼童子，梵音遠清徹，
^gatha無上兩足尊，記彼施沙果。」
^cb162a4爾時，世尊告阿難曰：「如是，如是，如汝所說。
諸佛無有因緣亦不發笑，我今笑者，其有因緣。
阿難當知，於我滅度百年之後，此童子於巴連弗邑統領一方，
為轉輪王，姓孔雀，名阿育，正法治化，又復廣布我舍利，
當造八萬四千法王之塔，安樂無量眾生。
^cb162a10「如偈所說：
^gatha「於我滅度後，是人當作王，
^gatha孔雀姓名育，譬如頂生王，
^gatha於此閻浮提，獨王世所尊。
^cb162a14「阿難！取此鉢中所施之沙，捨著如來經行處，當行彼處。」
^cb162a15阿難受教，即取鉢沙，捨經行處。
^cb162a16「阿難當知，於巴連弗邑，有王名曰月護。
彼王當生子，名曰頻頭娑羅，當治彼國。
彼復有子，名曰修師摩。
^cb162a18「時，彼瞻婆國有一婆羅門女，極為端正，
令人樂見，為國所珍，諸相師輩見彼女相，
即記彼女：『當為王妃，又生二子，一當領一天下，
一當出家學道，當成聖跡。』
^cb162a22「時，彼婆羅門聞彼相師所說，歡喜無量，
即持其女，詣巴連弗邑，種種莊嚴，莊嚴其體，欲嫁與修師摩王子。
相師云：『應嫁與頻頭娑羅王，彼女當生福德子，子當紹王基。』
婆羅門即以其女嫁與此王。
王見其女，端正有德，即為夫人。
前夫人及諸婇女見是夫人來，作是念言：
『此女極為端正，國中所珍，王若與彼相娛樂者，
棄捨我等，乃至目所不視。』
^cb162b1「諸女輩即使學習剃毛師業。
彼悉學已，為王料理鬢髮。
料理之時，王大歡喜，即問彼女：『汝何所求欲？』
女啟王言：『唯願王心愛念我耳！』
如是三啟。
^cb162b5「時，王言：『我是剎利灌頂王，汝是剃毛師，云何得愛念汝？』
彼女白王言：『我非是下姓生，乃是高族婆羅門之女。
相師語我父云：此女應嫁與國王。
是故來至此耳！』王言：『若然者，誰令汝習下劣之業？』
女啟王言：『是舊夫人及婇女令我學此。』
^cb162b10「王即勅言：『自今勿復習下業。』
王即立為第一夫人。
王恒與彼自相娛樂，仍便懷體，月滿生子，
生時安隱，母無憂惱。
過七日後，立字無憂。
又復生子，名曰離憂。
無憂者，身體麁澁，父王不大附捉，情所不念。
又王欲試二子，呼賓伽羅阿。
語婆羅門言：『和上觀我諸子，於我滅後，誰當作王？』
婆羅門言：『將此諸子出城金殿園館中，於彼當觀其相。』
乃至出往彼園。
^cb162b19「時，阿育王母語阿育言：『承王出金殿園館中，
觀諸王子，於我滅後，誰當作王。
汝今云何不去？』阿育啟言：『王既不念我，亦復不樂見我。』
母復言：『但往彼所。』
阿育復啟：『母復勅令往，今便往去，願母當送飲食。』
母言：『如是。當出城去。』
^cb162b24「時，出門逢一大臣，名曰阿㝹羅陀。
此臣問阿育言：『王子今至何所？』
阿育答言：『聞大王出在金殿園館，觀諸王子，
於我滅後，誰當作王。
今往詣彼。』
^cb162b28「王先勅大臣：『若阿育來者，當使其乘老鈍象來，又復老人為眷屬。』
時，阿育乘是老象，乃至園館中，於諸王子中地坐。
^cb162c1「時，諸王子各下飲食，阿育母以瓦器盛酪飯，送與阿育。
如是諸王子各食飲食。
時，父王問師言：『此中誰有王相，當紹我位？』
時，彼相師視諸王子，見阿育具有王相，當得紹位。
又作是念：『此阿育，王所不應，我若語言當作王者，王必愁憂不樂。』
即語言：『我今總記。』
王報言：『如師所教。』
師言：『此中若有乘好乘者，是人當作王。』
時，諸王子聞彼所說，各念言：『我乘好乘。』
時，阿育言：『我乘老宿象，我得作王。』
^cb162c11「時，王又復語師言：『願更為觀授記。』
師復答言：『此中有第一座者，彼當作王。』
諸王子各相謂言：『我坐第一座。』
阿育言：『我今坐地，是我勝座，我當作王。』
^cb162c14「復語師：『更為重觀。』
師又報言：『此中上器、上食，此當得王。』
乃至阿育念言：『我有勝乘、勝座、勝食。』
時，王觀子相畢，便即還宮。
^cb162c17「時，阿育母問阿育言：『誰當作王？
婆羅門復記誰耶？』
阿育啟言：『上乘、上座、上器、上食，當作王子，
自見當作王：老象為乘，以地為坐，素器盛食，粳米雜酪飯。』
^cb162c21「時，彼婆羅門知阿育當作王，數修敬其母。
其母亦重餉婆羅門，即便問言：『大王崩後，誰當作王？』
師答言：『此不可說也。』
如是乃至三問。師言：『吾當語汝，慎勿使人知，
汝生此子，名曰阿育，是其人也。』
夫人白言：『我聞此語，歡喜踊躍，若王聞者，
於師所不生敬信，師今可還本住處；若子作王者，
師當一切得吉利，盡形供養。』
^cb162c29「時，頻頭羅王邊國德叉尸羅反。
時，王語阿育：『汝將四兵眾，平伐彼國。』
王子去時，都不與兵甲。
^cb163a2「時，從者白王子言：『今往伐彼國，無有軍仗。
云何得平？』阿育言：『我若為王，善根果報者，兵甲自然來。』
應發是語時，尋聲地開，兵甲從地而出，
即將四兵，往伐彼國。
^cb163a6「時，彼諸國民人聞阿育來，即平治道路，
莊嚴城郭，執持吉瓶之水，及種種供養，
奉迎王子，而作是言：『我等不反大王及阿育王子，
然諸臣輩不利我等，我等是故背違聖化。』
即以種種供養王子，請入城邑。
平此國已，又使至伐佉沙國。
^cb163a12「時，彼二大力士為王平治道路，推諸山石。
又復諸天宣令此國：『阿育當王此天下，汝等勿興逆意。』
彼國王即便降伏。
如是，乃至平此天下，至於海際。
^cb163a15「時，修師摩王子出外遊戲，又復遇逢一大臣，
臣不修禮法，王子即使人打拍其身。
大臣念言：『此王子未得王位，用性如是；
若得王者，不可而當。
又聞阿育得天下，得壞五百大臣，我等相與立阿育為王，領此天下。』
^cb163a20「又，德叉尸羅國反，諸臣共議：『令修師摩王子去。』
王亦應可，即便往彼國，不能降伏。
^cb163a22「時，父王復得重疾，王語諸臣：『吾今欲立修師摩為王，令阿育往至彼國。』
時，諸臣欲令阿育作王，以黃物塗阿育體及面手脚已，
諸臣白王言：『阿育王子今得重疾。』
諸臣即便莊嚴阿育，將至王所：『今且立此子為王，我等後徐徐當立修師摩為王。』
時，王聞此語，甚以不喜，憂愁不樂，默然不對。
^cb163a29「時，阿育心念口言：『我應正得王位者，諸天自然來，
以水灌我頂，素繒繫首。』
尋聲諸天即以水灌阿育頂，素繒繫首。
時，王見此相貌，極生愁惱，即便命終。
^cb163b4「阿育王如禮法殯葬父王已，即立阿㝹樓陀為大臣。
^cb163b5「時，修師摩王子聞父崩背，今立阿育為王，
心生不忍，即集諸兵，而來伐阿育。
阿育王四門中，二門安二力士，第三門安大臣，自守東門。
^cb163b8「時，阿㝹樓陀大臣機關木象，又作阿育王像，
像即騎象，安置東門外。
又作無烟火坑聚，以物覆之。
修師摩既來到時，阿㝹樓陀大臣語修師摩王子：
『欲作王者，阿育在東門，可往伐之，能得此王者，自然得作王。』
時，彼王子即趣東門，即墮火坑，便即死亡。
^cb163b15「爾時，有一大力士，名曰跋陀羅由陀，聞修師摩終亡，
厭世，將無量眷屬，於佛法中出家學道，
加勤精進，逮得漏盡，成阿羅漢道。
^cb163b18「阿育王正法治化。
時，諸臣輩我等共立阿育為王故，輕慢於王，
不行君臣之禮，王亦自知諸臣輕慢於我。
^cb163b20「時，王語諸臣曰：『汝等可伐花果之樹，植於刺棘。』
諸臣答曰：『未甞見聞却除華果而植刺樹，而見除伐刺樹而植果實。』
乃至王三勅令伐，彼亦不從。
^cb163b24「爾時，國王忿諸大臣，即持利劍，殺五百大臣。
又時，王將婇女眷屬，出外園中遊戲，見一無憂樹，華極敷盛。
王見已，此華樹與我同名。
心懷歡喜。王形體醜陋，皮膚麁澁，諸婇女輩，
心不愛王，憎惡王故，以手毀折無憂華樹。
王從眠覺，見無憂樹華狼藉在地，心生忿怒，
繫諸婇女，以火燒殺。
王行暴惡，故曰暴惡阿育王。
^cb163c2「時，阿㝹樓陀大臣白王言：『王不應為是法。
云何以手自殺人，諸臣婇女？
王今當立屠殺之人，應有所殺，以付彼人。』
王即宣教立屠殺者。
彼有一山，名曰耆梨，中有一織師家。
織師有一子，亦名耆梨，兇惡撾打繫縛小男小女，
及捕水陸之生，乃至拒逆父母，是故世人傳云兇惡耆梨子。
^cb163c9「時，王諸使語彼：『汝能為王斬諸兇人不？』
彼答曰：『一切閻浮提有罪者，我能淨除，況復此一方？』
^cb163c11「時，諸使輩還啟王言：『彼人已得兇惡者。』
王言：『覓將來也！』諸使呼彼，彼答言：『小忍，先奉辭父母。』
具說上事，父母言：『子不應行是事。』
如是三勅，彼生不仁之心，即便殺父母已，然後乃至。
^cb163c15「諸使問曰：『何以經久不速來也？』
時，彼兇惡具說上事。
諸使者以是事具啟王。
王即勅彼：『我所有罪人，事應至死，汝當知之。』
彼啟王言：『為我作舍。』
王乃至為其作舍屋室，極為端嚴，唯開一門，
門亦極精嚴，於其中間，作治罪之法羅列，
狀如地獄，彼獄極為勝好。
時，彼兇人啟王言：『今從王乞願，若人來入此中者，不復得出。』
王答言：『如汝所啟乞願，當以與汝。』
^cb163c24「時，彼屠主往詣寺中，聽諸比丘說地獄事。
時，有比丘講地獄經：『有眾生生地獄者，
地獄即執彼罪人，以熱鐵鉗鉗開其口，以熱鐵丸著其口中。
次融銅灌口，次復鐵斧斬截其體，次復杻械枷鏁檢繫其身，
次復火車鑪炭，次復鐵鑊，次復灰河，次復刀山劍樹。』
具如天五使經所說。
彼屠主具聞比丘說是諸事，開其住處，
所作治罪之法如彼所說，案此法而治罪人。
^cb164a4「又一時，商主將其婦入於大海，入海時，
婦便生子，名曰為海。
如是在海十有餘年，採諸重寶，還到本鄉，
道中值五百賊，殺於商主，奪彼寶物。
^cb164a7「爾時，商主之子見父傷死，及失寶物，厭世間苦故，
於如來法中出家學道，還其本土，遊行諸國，次至巴連弗邑。
過此夜已，晨朝著衣持鉢，入城次第乞食，誤入屠殺舍中。
^cb164a11「時，彼比丘遙見舍裏，見火車鑪炭等治諸眾生，
如地獄中，尋生恐怖，衣毛皆竪，便欲出門。
時，兇惡即往，執彼比丘言：『入此中者，無有得出，汝今於此而死。』
比丘聞其所說，心生悲毒，泣淚滿目。
兇主問曰：『汝云何如小兒啼？』
^cb164a16「爾時，比丘以偈答曰：
^gatha「『我不恐畏死，志願求解脫，
^gatha所求不成果，是故我啼泣，
^gatha人身極難得，出家亦復然，
^gatha遇釋師子王，自今不重覩。』
^cb164a22「爾時，兇主語比丘曰：『汝今必死，何所憂惱？』
比丘復以哀言答云：『乞我少時生命，可至一月。』
彼兇不聽。如是日數漸減，止於七日，彼即聽許。
^cb164a25「時，此比丘知將死不久，勇猛精進，坐禪息心，終不能得道。
至於七日，時，王宮內人有事至死，送付兇惡之人，令治其罪。
兇主將是女人著臼中，以杵擣之，令成碎末。
^cb164a29「時，比丘見是事，極厭惡此身：『嗚呼！
苦哉！我不久亦當如是。』
而說偈言：
^gatha「『嗚呼大悲師，演說正妙法，
^gatha此身如聚沫，於義無有實。
^gatha向者美女色，今將何所在，
^gatha生死極可捨，愚人而貪著。
^gatha係心緣彼處，今當脫鏁木，
^gatha令度三有海，畢竟不復生。
^gatha如是勤方便，專精修佛法，
^gatha斷除一切結，得成阿羅漢。』
^cb164b10「時，彼凶惡人語此比丘：『期限已盡。』
比丘問曰：『我不解爾之所說。』
彼兇答曰：『先期七日，今既已滿。』
比丘以偈答曰：
^gatha「『我心得解脫，無明大黑闇，
^gatha斷除諸有蓋，以殺煩惱賊，
^gatha慧日今已出，鑒察心意識，
^gatha明了見生死，今者愍人時，
^gatha隨順修聖法，我今此身骸，
^gatha任爾之所為，無復有悋惜。』
^cb164b19「爾時，彼兇主執彼比丘著鐵鑊油中，足與薪火，
火終不然，假使然者，或復不熱。
兇主見火不然，打拍使者，而自然火，火即猛盛；
久久，開鐵鑊蓋，見彼比丘鐵鑊中蓮華上坐，
生希有心，即啟國王，王即便嚴駕，將無量眾，來看比丘。
^cb164b24「時，彼比丘調伏時至，即身昇虛空，猶如鴈王，
示種種變化，如偈所說。
^gatha「王見是比丘，身昇在虛空，
^gatha心懷大歡喜，合掌觀彼聖：
^gatha「『我今有所白，意中所不解，
^gatha形體無異人，神通未曾有，
^gatha為我分別說，修習何等法，
^gatha令汝得清淨，為我廣敷演，
^gatha令得勝妙法，我了法相已，
^gatha為汝作弟子，畢竟無有悔。』
^cb164c5「時，彼比丘而作是念：『我今伏是王，多有所導，
攝持佛法，當廣分布如來舍利，安樂無量眾生，
於此閻浮提，盡令信三寶。』
以是因緣故，自顯其德。
而向王說偈言：
^gatha「『我是佛弟子，逮得諸漏盡，
^gatha又復是佛子，不著一切有，
^gatha我今已調伏，無上兩足尊，
^gatha息心得寂靜，生死大恐怖，
^gatha我今悉得脫，有離三有縛，
^gatha如來聖法中，獲得如是利。』
^cb164c15「時，阿育王聞彼比丘所說，於佛所生大敬信，
又白比丘言：『佛未滅度時，何所記說？』
比丘答言：『佛記大王：「於我滅後，過百歲之時，
於巴連弗邑，有三億家，彼國有王，名曰阿育，
當王此閻浮提，為轉輪王，正法治化；又復廣布我舍利，於閻浮提立八萬四千塔。」
佛如是記大王。然大王今造此大地獄，
殺害無量民人，王今宜應慈念一切眾生，
施其無畏，令得安隱，佛之所記大王者，王當如法修行。』
而說偈言：
^gatha「『當行哀愍心，莫惱諸群生，
^gatha當修習佛法，廣布佛舍利。』
^cb164c27「時，彼阿育王於佛所極生敬信，合掌向比丘作禮：
『我得大罪，今向比丘懺悔，我之所作甚為不可，
願為佛子，受我懺悔。
捨心勿復責，我愚人今復歸命。』
而說偈言：
^gatha「『我今歸依佛，無上勝妙法，
^gatha比丘諸眾尊，我今盡命歸，
^gatha我今當勇猛，奉受世尊勅，
^gatha於此閻浮提，普立諸佛塔，
^gatha種種諸供養，懸繒及幡幢，
^gatha莊嚴世尊塔，妙麗世希有。』
^cb165a8「時，彼比丘度阿育王已，乘空而化。
「時，王從地獄出，兇主白王言：『王不復得去。』
王曰：『汝今欲殺我耶？』
彼曰：『如是。』王曰：『誰先入此中？』
答曰：『我是。』王曰：『若然者，汝先應取死。』
王即勅人，將此兇主著作膠舍裏，以火燒之，
又勅壞此地獄，施眾生無畏。
^cb165a13「時，王欲建舍利塔，將四兵眾，至王舍城，
取阿闍世王佛塔中舍利，還復修治此塔，與本無異。
如是取七佛塔中舍利，至羅摩村中。
時，諸龍王將是王入龍宮中，王從龍索舍利供養，龍即與之。
王從彼而出，如偈所說：
^gatha「『羅摩羅村中，所有諸佛塔，
^gatha龍王所奉事，守護而供養，
^gatha王從龍索分，諸龍開懷與，
^gatha即持此舍利，漸進於餘方。』
^cb165a23「時，王作八萬四千金、銀、琉璃、頗梨篋，盛佛舍利；
又作八萬四千四寶瓶，以盛此篋，又作無量百千幡幢繖蓋，
使諸鬼神各持舍利供養之具，勅諸鬼神言：
『於閻浮提，至於海際，城邑聚落滿一億家者，為世尊立舍利塔。』
^cb165a28「時，有國名著叉尸羅，三十六億家，彼國人語鬼神言：
『三十六篋舍利與我等，起立佛塔。』
王作方便，國中人少者，令分與彼，令滿家數，而立為塔。
^cb165b2「時，巴連弗邑有上座，名曰耶舍，王詣彼所，
白上座曰：『我欲一日之中，立八萬四千佛塔，
遍此閻浮提，意願如是。』
如偈讚曰：
^gatha「『大王名阿育，於先八塔中，
^gatha各取其舍利，於此閻浮提，
^gatha建立諸佛塔，八萬及四千，
^gatha縱廣殊妙勝，一日都使畢。』
^cb165b10「時，彼上座白王言：『善哉！
大王！剋後十五日月食時，令此閻浮提起諸佛塔。』
如是乃至一日之中，立八萬四千塔，世間民人，
興慶無量，共號名曰法阿育王。
如偈讚曰：
^gatha「『王聖種孔雀，安樂世間人，
^gatha於此閻浮提，建立勝妙塔，
^gatha本名為惡王，今造勝妙業，
^gatha共號名法王，相傳至於後。』
^cb165b18「王已建八萬四千塔，歡喜踊躍，將諸群臣往詣鷄雀精舍，
白耶舍上座曰：『更有比丘，佛所授記，當作佛事不？
我當往詣彼所供養恭敬。』
^cb165b21「上座答曰：『佛臨般涅槃時，降伏阿波羅龍王、
陶師、旃陀羅瞿波梨龍。』
詣摩偷羅國，告阿難曰：『於我般涅槃後，
百世之中，當有長者，名瞿多，其子名曰優波崛多，
當出家學道，無相佛教授於人，最為第一，當作佛事。』
佛告阿難曰：『遙見彼山不？』
阿難白佛：『見也。世尊！』
佛告阿難：『此山名優留曼茶，是阿蘭若處名那茶婆低，隨順寂靜。
而偈讚曰：
^gatha「『優波崛比丘，教授最第一，
^gatha名聞振四方，最勝之所記，
^gatha於我滅度後，當得作佛事，
^gatha度諸眾生類，其數無有限。』
^cb165c5「時，王問上座曰：『尊者優波崛今已出世不？』
上座答曰：『已出世，出家學道，降伏煩惱，
是阿羅漢，共諸無量比丘眷屬一萬八千，
住在優留曼茶山中阿蘭若處，哀愍眾生，
如佛說淨妙法，度無量諸天及人，令入甘露城。』
王聞已，歡喜踊躍，即勅群臣，速辦嚴駕，
將無量眷屬往詣彼所，修敬供養優波崛多。
^cb165c12「時，臣白王言：『彼聖既在王國，宜當遣信奉迎之，彼自當來。』
王答臣曰：『不宜遣信至彼所，應當自往，彼不宜來也。』
而說偈曰：
^gatha「『汝得金剛舌，那能不斷壞，
^gatha諫我莫往彼，親近田舍人。』
^cb165c17「王即遣信，往彼尊者所言：『某日當來尊所。』
時，尊者思惟：『若王來者，無量將從，受諸大苦，
逼殺害微蟲、聚落人民。』
作是念已，答使者曰：『我當自往詣王所。』
時，王聞尊者自來，歡喜踊躍，從摩偷羅至巴連弗邑，
於其中間，開安舟航，於航懸諸幢蓋。
^cb165c22「時，尊者優波崛愍念王故，將一萬八千阿羅漢眾，隨於水道徑至王國。
時，國中人啟王言：『尊者優波崛將一萬八千比丘眾來至。』
^cb165c25「王聞，大歡喜踊躍，即脫瓔珞，價直千萬，而授與之。
王將諸大臣眷屬，即出往尊者所，即為下食，
五體投地，向彼作禮，長跪合掌，而作是言：
『我今領此閻浮提，受於王位，不以為喜；
今覩尊者，踊躍無量，如來弟子，乃能如是，如覩於佛。』
而說偈言：
^gatha「『寂滅已度世，汝今作佛事，
^gatha世間愚癡滅，如日照佛世，
^gatha為世作導師，說法中第一，
^gatha眾生可依怙，我今大歡喜。』
^cb166a7「時，王勅使者宣令國界：『尊者優波崛比丘今來此國。』
如是唱言：
^gatha「『欲得富貴者，遠離貧窮苦，
^gatha常處天上樂，解脫涅槃者，
^gatha當值優波崛，修敬今供養，
^gatha未見諸佛者，今覩優波崛。』
^cb166a13「時，王嚴飾國界，平治道路，懸繒幡蓋，燒香散華，及諸伎樂。
舉國人民皆出奉迎尊者優波崛，供養恭敬。
^cb166a15「爾時，尊者優波崛白王言：『大王！
當以正法治化，哀愍眾生，三寶難遇，於三寶中，
常以供養恭敬，修念讚歎，廣為人說。
所以者何？如來、應供、等正覺知人見人，
常為記說：「我之正法，寄在國王，及我比丘僧等。」』
而說偈曰：
^gatha「『世雄人中尊，正勝妙大法，
^gatha寄付於大王，及我比丘僧。』
^cb166a23「時，王白優波崛曰：『我已建正法。』
而說偈曰：
^gatha「『我已造諸塔，莊嚴諸國界，
^gatha種種興供養，幡幢及諸寶，
^gatha廣布佛舍利，遍於閻浮提，
^gatha我興如是福，意願悉已滿，
^gatha自身及妻兒，珍寶及此地，
^gatha今已悉捨施，供養賢聖塔。』
^cb166b1「時，尊者優波崛讚王言：『善哉！
善哉！大王應行如是法。』
而說偈言：
^gatha「『捨身及財命，世世無所憂，
^gatha受福無有窮，必得無上覺。』
^cb166b5「時，王請尊者優波崛入城，設種種座，請尊者就座，眾僧令往鷄雀精舍。
白尊者曰：『尊者顏貌端正，身體柔軟，而我形體醜陋，肌膚麁澁。』
^cb166b8「尊者說偈曰：
^gatha「『我行布施時，淨心好財物，
^gatha不如王行施，以沙施於佛。』
^cb166b11「時，王以偈報曰：
^gatha「『我於童子時，布施於沙土，
^gatha今獲果如是，何況餘妙施。』
^cb166b14「尊者復以偈讚曰：
^gatha「『快哉善大王，布施諸沙土，
^gatha無上福田中，植果無窮盡。』
^cb166b17「時，阿育王告諸大臣：『我以沙布施於佛，獲其果報如是。
云何而不修敬於世尊？』
王復白優波崛言：『尊者！
示我佛所，說法、遊行處所，當往供養禮拜，為諸後世眾生攝受善根。』
而說偈言：
^gatha「『示我佛說法，諸國及住處，
^gatha供養當修敬，為後眾生故。』
^cb166b24「尊者言：『善哉！善哉！
大王能發妙願，我當示王處所，為後眾生。』
^cb166b25「時，王將四兵軍眾，及持種種供養香華、
幡幢，及諸伎樂，便將尊者發去。
尊者隆頻林，此是如來生處，而說偈言：
^gatha「『如來初生處，生時行七步，
^gatha顧視諸四方，舉手指天上，
^gatha我今最後生，當得無上道，
^gatha天上及於人，我為無上尊。』
^cb166c4「時，王五體投地，供養禮拜，即立佛塔。
尊者白王言：『大王欲見諸天見佛生時行七步處不？』
王白言：『願樂欲見。』
^cb166c6「時，尊者舉手，指摩耶夫人所攀樹枝，而告彼樹神曰：『樹神！
今現，令王見之，生大歡喜。』
尋聲即見，住尊者邊，而作是言：『何所教勅？
我當奉行。』尊者語王言：『此神見佛生時。』
^cb166c10「王以偈問神曰：
^gatha「『汝見嚴飾身，生時青蓮華，
^gatha足行於七步，口中有所說。』
^cb166c14「神以偈答曰：
^gatha「『我見相好身，生時二足尊，
^gatha舉足行七步，口中有所說，
^gatha於諸天人中，我為無上尊。』
^cb166c18「時，王問神言：『佛生有何瑞應？』
神答言：『我不能宣說妙勝諸事，今略說少分：
^gatha「『光明能徹照，身體具相好，
^gatha令人喜樂見，感動於天地。』
^cb166c22「時，王聞神所說歡喜，施十萬兩珍寶而去。
又將王入城裏，語言：『此處菩薩現三十二相、
八十種好，莊嚴其體紫磨金色。』
時，王向此處作禮，興種種供養。
^cb166c25「又將王至天寺中，語王言：『太子生時，令向彼神禮。
時，諸神悉禮菩薩。
時，諸民人為菩薩立名，今是天中天。』
時，王復以種種供養。
^cb166c28「又將示處語王言：『此處父王以菩薩示諸婆羅門，瞻其相德。』
王復種種供養。
^cb167a1「又示：『此處菩薩學堂，此處學乘象，此處學乘馬、
乘車、弓弩。如是學一切伎術處，此處是菩薩治身，
此處菩薩六萬夫人遊戲處，此處菩薩見老、
病、死人。此處菩薩坐閻浮提樹下，坐禪得離欲，
樹影不離身，父王向其作禮。
此處菩薩將百千天神，出城而去。
此處菩薩脫瓔珞，與車匿遣馬還國。』
而說偈曰：
^gatha「『菩薩於此處，脫瓔珞及冠，
^gatha授與於車匿，遣馬還於國，
^gatha獨行無有侶，便入學道山。』
^cb167a12「『又此處菩薩從獵師，易袈裟衣，被此衣已，而為出家。
此處是仙人所稽請處，此處瓶沙王與菩薩半國處，
此處問優藍弗仙人，此處菩薩六年苦行。』
如偈所說：
^gatha「『苦行於六年，極受諸苦惱，
^gatha知此非真道，棄捨所習行。』
^cb167a18「此處二女奉菩薩乳糜，如偈所說：
^gatha「『大聖於此中，受二女乳糜，
^gatha從此而起去，往詣菩提樹。』
^cb167a21「此處迦梨龍讚歎菩薩，如偈所說：
^gatha「『此處迦梨龍，讚歎諸菩薩，
^gatha當隨古時道，證無上妙果。』
^cb167a24「時，王向尊者而說偈曰：
^gatha「『我今欲見龍，彼龍見佛者，
^gatha從此趣菩提，證得勝妙果。』
^cb167a27「時，尊者以手指龍宮，語曰：『迦梨龍王！
汝以見佛，今當現身。』
時，龍王尋聲即出，住在尊前，合掌白言：『何所教勅？』
時，尊者語王曰：『此龍王見佛，讚歎如來。』
^cb167b1「時，王合掌向龍，而說偈曰：
^gatha「『汝見金剛身，我師無疇匹，
^gatha面如淨滿月，為我說彼德，
^gatha十力之功德，往詣道場時。』
^cb167b6「時，龍王以偈答曰：
^gatha「『我今當演說，足踐於地時，
^gatha大地六種動，光耀倍於日，
^gatha遍照三千界，而趣菩提樹。』
^cb167b10「時，王如是等處處種種供養，及立塔廟。
^cb167b11「時，尊者將王至道樹下，語王曰：『此樹，菩薩摩訶薩以慈悲三昧力破魔兵眾，
得阿耨多羅三藐三菩提。』
而說偈言：
^gatha「『牟尼牛王尊，於此菩提樹，
^gatha降伏惡魔軍，得勝菩提果，
^gatha天人中特尊，無能與等者。』
^cb167b17「時，王捨無量珍寶，種種供養，及起大塔廟。
^cb167b18「此處四天王各持一鉢，奉上於佛，合為一鉢。
此處於賈客兄弟所受諸飯食。
此處如來詣波羅奈波羅㮈國時，阿時婆外道問佛。
此處仙人園鹿野苑，如來於中為五比丘三轉十二行法輪。
而說偈言：
^gatha「『此處鹿野苑，如來轉法輪，
^gatha三轉十二行，五人得道跡。』
^cb167b25「時，王於是處興種種供養，及立塔廟。
「此處如來度優樓頻螺迦葉等仙人為道。
此處如來為瓶沙王說法，王得見諦，及無量民人、諸天得道。
此處如來為天帝釋說法，帝釋及八萬諸天得道。
此處如來示大神力，種種變化。
此處如來至天上，為母說法，將無量天眾，下於人間。
^cb167c2「王復種種供養，及立塔廟。
^cb167c4「時，尊者語阿育王，至鳩尸那竭國，言：『此處如來具足作佛事畢，
於無餘般涅槃而般涅槃。』
而說偈言：
^gatha「『度脫諸天人，修羅龍夜叉，
^gatha建立無盡法，佛事既已終。
^gatha於有得寂滅，大悲入涅槃，
^gatha如薪盡火滅，畢竟得常住。』
^cb167c11「時，王聞是語，憂惱迷悶擗地。
時，諸臣輩以水洗心面，良久得穌，啼泣涕零。
如是乃至興種種供養，立大塔廟。
^cb167c14「時，王復白尊者曰：『我意願欲得見佛諸大弟子佛之所記者，
欲供養彼舍利，願為示之。』
時，尊者白王言：『善哉！
善哉！大王能發如是妙心。』
^cb167c17「時，尊者將王至舍衛國，入祇桓精舍，以手指塔：
『此是尊者舍利弗塔，王當供養。』
王曰：『彼有何功德？』
尊者曰：『是第二法王，隨轉法輪。』
而說偈言：
^gatha「『一切眾生智，比於舍利弗，
^gatha十六之一分，以除如來智。
^gatha如來轉法輪，是則能隨轉，
^gatha彼有無量德，誰復能宣說。』
^cb167c25「時，王生大歡喜，捨十萬兩珍寶，供養其塔，
而說偈言：
^gatha「『我禮舍利弗，解脫諸恐怖，
^gatha名稱普於世，智慧無有等。』
^cb167c29「次，復示大目揵連塔：『王應供養此塔。』
「王復問曰：『彼有何功德？』
尊者答曰：『是神足第一，以足指踐地，地即震動，
至於天宮，降伏難陀跋難陀龍王。』
而說偈曰：
^gatha「『以足指動地，至於帝釋宮，
^gatha神足無與等，誰能盡宣說？
^gatha二龍王兇暴，見者莫不怖，
^gatha彼於神足力，降伏息瞋恚。』
^cb168a8「時，王捨十萬兩珍寶，供養此塔，以偈讚曰：
^gatha「『神足中第一，離於老病死，
^gatha有如是功德，今禮目揵連。』
^cb168a11「次，復示摩訶迦葉塔，語王言：『此是摩訶迦葉塔，應當供養。』
王問曰：『彼有何功德？』
答曰：『彼少欲知足，頭陀第一，如來施以半座及僧伽梨衣，
愍念眾生，興立正法。』
即說偈曰：
^gatha「『功德田第一，愍念貧窮類，
^gatha著佛僧伽梨，能建於正法，
^gatha彼有如是德，誰能具宣說。』
^cb168a19「時，王捨十萬兩珍寶，供養是塔，以偈讚曰：
^gatha「『常樂於寂靜，依止林藪間，
^gatha少欲知足富，今禮大迦葉。』
^cb168a22「次，復示尊者薄拘羅塔：『此是薄拘羅塔，應當供養。』
王問曰：『彼有何功德？』
尊者答曰：『彼無病第一，乃至不為人說一句法，寂然無言。』
王曰：『以一錢供養。』
諸臣白王：『功德既等，何故於此供養一錢？』
王告之曰：『聽吾所說：
^gatha「『雖除無明癡，智慧能鑒察，
^gatha雖有薄拘名，於世何所益？』
^cb168b1「時，彼一錢還來至王所。
時，大臣輩見是希有事，異口同音讚彼：『嗚呼！
尊者！少欲知足，乃至不須一錢。』
^cb168b4「復示阿難塔，語王言：『此是阿難塔，應當供養。』
王曰：『彼有何功德？』
答曰：『此人是侍佛者，多聞第一，撰集佛經。』
而說偈曰：
^gatha「『奉持牟尼鉢，念至能決斷，
^gatha多聞之大海，辯才柔軟音，
^gatha能悅天人眾，善知三佛心，
^gatha一切悉明了，功德之寶篋。
^gatha最勝所稱歎，降伏煩惱諍，
^gatha如是等功德，應當修供養。』
^cb168b13「王即捨百億兩珍寶，而供養其塔。
「時，諸臣白王言：『何故於此布施供養皆悉勝前？』
王曰：『聽吾所說心中所以：
^gatha「『如來之體身，法身性清淨，
^gatha彼悉能奉持，是故供養勝。
^gatha法燈常存世，滅此愚癡冥，
^gatha皆由從彼來，是故供養勝。
^gatha如大海之水，牛跡所不容，
^gatha如是佛智海，餘人不能持。
^gatha唯有阿難尊，一聞悉受持，
^gatha終無忘失時，是故供養勝。』
^cb168b24「爾時，王如是種種供養，向尊者合掌，而作是言：
^gatha「『我今受此形，不復負此身，
^gatha修無量功德，今為人中主，
^gatha我今取堅實，造立諸塔廟，
^gatha莊嚴在於世，如星莊嚴月，
^gatha奉佛弟子法，應行諸禮節，
^gatha我今悉已作，稽首尊者足，
^gatha蒙尊者恩力，今見勝妙事，
^gatha快獲大善利，從是分別法。』
^cb168c5「爾時，王供養上種種事，恒偏至菩提道場樹。
此樹下如來得阿耨多羅三藐三菩提，
世間希有珍寶供養之事，供養菩提樹。
^cb168c7「時，王夫人名曰低舍羅絺多，夫人作是念：
『王極愛念於我，我亦念王，王今捨我去，持諸珍寶至菩提樹間。
我今當作方便殺是菩提樹，樹既枯死，
葉便凋落，王當不復往，彼可與我常相娛樂。』
即喚呪師，語呪師言：『汝能殺菩提樹不？』
彼答曰：『能，與我千兩金。』
^cb168c13「時，夫人即與千兩金錢。
呪師往菩提樹間，以呪呪樹以綖繫樹。
時，樹漸漸枯死，葉即萎落，未即枯死，其葉凋落。
白夫人曰：『復應以熱乳澆樹，乃可令枯。』
夫人白王：『我今欲以乳供養菩提樹。』
王曰：『隨卿意耶！』如是乃至以熱乳澆之，樹即枯燥。
^cb168c19「時，諸夫人白王言：『菩提樹忽然枯死，葉葉變落。』
而說偈言：
^gatha「『如來所依樹，名曰菩提者，
^gatha於是得正覺，具足一切智，
^gatha大王今當知，是樹今枯死，
^gatha葉色亦變異，不知何以故。』
^cb168c26「時，王聞是語，即迷悶擗地，諸人輩以水澆王心面，
良久而穌，即便泣淚言：
^gatha「『我見菩提樹，便見於如來，
^gatha今聞彼樹死，我今亦隨沒。』
^cb169a1「時，彼夫人見王憂愁不樂，而白王言：『主勿憂惱，我當喜悅王心。』
王曰：『若無彼樹，我命亦無。
如來於彼樹得阿耨多羅三藐三菩提，
彼樹既無，我何用活耶？』
^cb169a4「夫人聞王決定語，還復以冷乳灌菩提樹下，彼樹尋復更生。
王聞以乳溉灌樹還得生，日日送千瓮乳溉灌其本，樹還復如先。
諸夫人輩白王言：『菩提樹今復如先，無復有異。』
^cb169a8「時，王聞已，即生歡喜，詣菩提樹下，覩於菩提樹，
目不暫捨，而說偈言：
^gatha「『諸王所未作，瓶沙持國者，
^gatha我今應供養，我今浴菩提。
^gatha諸乳及香水，華香及塗香，
^gatha當復供養僧，賢聖五部眾。』
^cb169a15「時，王各辦四寶瓮，金、銀、琉璃、頗梨，盛諸香乳，
及諸香湯，持種種飲食，幡幢、寶蓋各有千種，
及種種花香伎樂，受持八支齋布薩，著白淨衣服，
執持香鑪，在於殿上，向四方作禮，心念口言：
『如來賢聖弟子在諸方者，憐愍我故，受我供養。』
而說偈言：
^gatha「『如來賢聖子，正順寂諸根，
^gatha離諸三界欲，諸天應供養，
^gatha今當悉來集，受我微心惠，
^gatha哀愍副我意，令法種增長，
^gatha常樂於寂止，解脫諸所著，
^gatha如來之真子，從法而化生，
^gatha諸天所供養，哀愍於我故，
^gatha今當悉來集，副我之微意，
^gatha諸聖在處處，罽賓多波婆，
^gatha大林離波多，阿耨大池邊，
^gatha江河山藪間，如是一切處，
^gatha諸聖在中者，今當悉來集，
^gatha哀愍於我故，副我之微意，
^gatha又在於天上，尸梨沙宮殿，
^gatha香山石室中，神通具足者，
^gatha今當悉來集，哀愍於我故。』
^cb169b8「時，王如是語時，三十萬比丘悉來集。
彼大眾中十萬是阿羅漢，二十萬是學人及凡夫比丘，上座之座無人坐。
^cb169b10「時，王問諸比丘：『上座之座，云何而無人坐？』
時，彼大眾中有一比丘，名曰耶舍，是大阿羅漢，
具足六通，白王言：『此座，上座之座，餘者豈敢於中而坐？』
^cb169b13「王復問曰：『於尊者所，更有上座耶？』
尊者答曰：『更有上座，大王！
佛之所說，名曰賓頭盧，是上座，應坐此處。』
^cb169b16「王大歡喜，而作是言：『於中有比丘見佛者不？』
尊者答曰：『有也，大王！
賓頭盧者，猶故在世。』
^cb169b18「王復白曰：『可得見彼比丘不？』
尊者曰：『大王！不久當見，尋當來至。』
^cb169b20「時，王生大歡喜，而說偈言：
^gatha「『我今快得利，攝受於我故，
^gatha令我自目見，尊者賓頭盧。』
^cb169b23「時，尊者賓頭盧將無量阿羅漢，次第相隨。
譬如鴈王乘虛而來，在於上座處坐。
諸比丘僧各修禮敬，次第而坐。
^cb169b25「時，王見尊者賓頭盧頭髮皓白，辟支佛體，
頭面禮足，長跪合掌，覩尊者顏貌，而說偈言：
^gatha「『我今之王位，統領閻浮提，
^gatha不以為歡喜，今得見尊者，
^gatha我今見尊者，便是見生佛，
^gatha心懷大踊躍，勝見於王位。』
^cb169c3「復白尊者曰：『尊者見世尊耶？
三界所尊仰。』
^cb169c4「時，尊者賓頭盧以手舉眉毛，視王而言：
^gatha「『我見於如來，於世無譬類，
^gatha身作黃金色，三十二相好，
^gatha面如淨滿月，梵音聲柔軟，
^gatha伏諸煩惱諍，常處於寂滅。』
^cb169c9「王復問曰：『尊者何處見佛？』
尊者曰：『如來將五百阿羅漢，俱初在王舍城安居，我爾時亦復在中。』
而說偈言：
^gatha「『大牟尼世尊，離欲相圍遶，
^gatha在於王舍城，結於夏三月。
^gatha我時在彼眾，恒住如來邊，
^gatha大王今當知，我目見真佛。』
^cb169c16「『又復，佛住舍衛國時，如來大作神力，種種變化，
作諸佛形，滿在諸方，乃至阿迦尼吒天，
我爾時亦在於中，見如來種種變化神通之相。』
而說偈言：
^gatha「『如來神通力，降伏諸外道，
^gatha佛遊於十方，我親見彼相。』
^cb169c22「『又復，如來在天上與母說法時，我亦在於中；
與母說法竟，將諸天眾從天上來，下僧迦奢國。
時，我見此二事。天人受福樂，優波羅比丘尼化作轉輪聖王，
將無量眷屬，乘空而來，詣世尊所，我亦見此。』
而說偈言：
^gatha「『如來在天上，於彼結夏坐，
^gatha我亦在於中，牟尼之眷屬。』
^cb170a1「『又復，世尊住舍衛國，五百阿羅漢俱。
時，給孤獨長者女適在於富樓那跋陀那國。
時，彼女請佛及比丘僧。
時，諸比丘各乘空而往彼，我爾時以神力合大山，往彼受請。
時，世尊責我：「汝那得現神足如是？
我今罰罸汝，常在於世，不得取涅槃，護持我正法，勿令滅也。」』
而說偈曰：
^gatha「『世尊受彼請，五百比丘俱，
^gatha時我以神力，挑大山而去。
^gatha世尊責罰罸我，住世未滅度，
^gatha護持我正法，勿令法沒盡。』
^cb170a12「『又復，如來將諸比丘僧入城乞食。
時，王共二童子沙土中戲，逢見佛來，捧於塵沙，奉上於佛。
時，世尊記彼童子：「於我滅度百歲之後，
此童子於巴連弗邑當受王位，領閻浮提，名曰阿育。
當廣布我舍利，一日之中，當造八萬四千塔。」
今王身是也。我爾時亦在於中。』
而說偈曰：
^gatha「『王於童子時，以沙奉上佛，
^gatha佛記於王時，我亦親在中。』
^cb170a21「時，王白尊者曰：『尊者今住在何處？』
尊者答王曰：『在於北山，山名揵陀摩羅，共諸同梵行僧。』
^cb170a23「王復問曰：『有幾眷屬？』
尊者答：『六萬阿羅漢比丘。』
尊者曰：『王何須多問？
今當施設供養於僧。
食竟，使王歡喜。』王言：『如是，尊者！
然我今先當供養佛念所覺菩提之樹，然後香美飲食施設於僧。』
勅諸群臣，唱令國界：『王今捨十萬兩金布施眾僧，
千瓮香湯溉灌菩提樹，集諸五眾。』
^cb170a29「時，王子名曰拘那羅，在王右邊，舉二指而不言說，意欲二倍供養。
大眾見之，皆盡發笑，王亦發笑，而語言：『嗚呼！
王子！乃有增益功德供養。』
^cb170b3「王復言：『我復以三十萬兩金供養眾僧，
復加千瓮香湯，洗浴菩提樹。』
時，王子復舉四指，意在四倍。
^cb170b6「時，王瞋恚，語臣曰：『誰教王子作是事，與我興競？』
臣啟王言：『誰敢與王興競？
然王子聰慧利根，增益功德，故作是事耳！』
^cb170b9「時，王右顧視王子，白上座曰：『除我庫藏之物，
餘一切物，閻浮提夫人、婇女、諸臣、眷屬，
及我拘那羅子，皆悉布施賢聖眾僧，唱令國界，集諸五眾。』
而說偈曰：
^gatha「『除王庫藏物，夫人及婇女，
^gatha臣民一切眾，布施賢聖僧，
^gatha我身及王子，亦復悉捨與。』
^cb170b16「時，王、上座及比丘僧，以瓮香湯洗浴菩提樹。
^cb170b17「時，菩提樹倍復嚴好，增長茂盛，以偈頌曰：
^gatha「『王浴菩提樹，無上之所覺，
^gatha樹增於茂盛，柯條葉柔軟。』
^cb170b21「時，王及諸群臣生大歡喜。
「時，王洗浴菩提樹已，次復供養眾僧。
時，彼上座耶舍語王言：『大王！
今大有比丘僧集，當發淳信心供養。』
時，王從上至下，自手供養。
^cb170b24「時，彼有二沙彌，得食已，各以麨團團麨團䴵、
歡喜丸，更互相擲。
王見即笑而言：『此沙彌作小兒戲。』
供養訖已，王還上座前立。
上座語王言：『王莫生不信敬心。』
王答上座：『無有不信敬心，然見二沙彌作小兒戲，
如世間小兒，以土團更互相擲。
如是二沙彌以麨團、以以䴵歡喜丸，更互相擲。』
上座白王言：『彼二沙彌是俱解脫阿羅漢，更相奉食。』
王聞是已，增其信心，而作是念：『此二沙彌能展轉相施，
我今亦當於一切僧人施絹、劫貝。』
^cb170c5「時，二沙彌知王心所念，二沙彌共相謂言：『令王倍增敬信。』
一沙彌持鑊授與王，一沙彌授以染草。
王問彼沙彌：『用作何等？』
二沙彌白王言：『王因我故，施與眾僧絹及劫貝，
我欲令大王染成其色，施與眾僧。』
^cb170c10「時，王作是念：『我雖心念，口未發言。
此二達士得他心智，而知我心。』
王即稽首敬禮眾僧，而說偈言：
^gatha「『孔雀之族姓，內外親眷屬，
^gatha因此惠施故，悉皆獲大利，
^gatha遭值良福田，歡喜應時施。』
^cb170c16「時，王語沙彌言：『我因汝等施僧衣，施僧衣已，
復以三衣并四億萬兩珍寶，嚫五部眾；
嚫願已，復以四十億萬兩珍寶，贖取閻浮提宮人、
婇女，及太子、群臣。』
^cb170c19「阿育王所作功德，無量如是。」
雜阿含經卷第二十三

^pb1^folio#agms24雜阿含經卷第二十四
^ck21【念處相應605】^au〔宋天竺三藏求那跋陀羅譯〕
第五誦道品第一
^n605【六〇五】^cb170c28如是我聞：
一時，佛住舍衛國祇樹給孤獨園。
^cb170c29爾時，世尊告諸比丘：「有四念處。
何等為四？謂身身觀念處，受、心、法法觀念處。」
^cb171a1佛說此經已，諸比丘聞佛所說，歡喜奉行。
^n606【六〇六】^cb171a3如是我聞：
一時，佛住舍衛國祇樹給孤獨園。
^cb171a4爾時，世尊告諸比丘：「有四念處。
何等為四？謂身身觀念處，受、心、法法觀念處。
如是，比丘！於此四念處修習滿足，精勤方便，
正念正知，應當學。」
^cb171a7佛說此經已，諸比丘聞佛所說，歡喜奉行。
^n607【六〇七】^cb171a9如是我聞：
一時，佛住舍衛國祇樹給孤獨園。
^cb171a10爾時，世尊告諸比丘：「有一乘道，淨諸眾生，
令越憂悲，滅惱苦，得如實法，所謂四念處。
何等為四？身身觀念處，受、心、法法觀念處。」
^cb171a13佛說此經已，諸比丘聞佛所說，歡喜奉行。
^n608【六〇八】^cb171a15如是我聞：
一時，佛住舍衛國祇樹給孤獨園。
^cb171a16爾時，世尊告諸比丘：「若比丘離四念處者，
則離如實聖法；離如實聖法者，則離聖道；
離聖道者，則離甘露法；離甘露法者，不得脫生、
老、病、死、憂、悲、惱、苦，我說彼於苦不得解脫。
^cb171a20「若比丘不離四念處者，得不離聖如實法；
不離聖如實者，則不離聖道；不離聖道者，
則不離甘露法；不離甘露法者，得脫生、
老、病、死、憂、悲、惱、苦，我說彼人解脫眾苦。」
^cb171a24佛說此經已，諸比丘聞佛所說，歡喜奉行。
^n609【六〇九】^cb171a26如是我聞：
一時，佛住舍衛國祇樹給孤獨園。
^cb171a27爾時，世尊告諸比丘：「我今當說四念處集、四念處沒。
諦聽，善思。何等為四念處集、四念處沒？
食集則身集、食滅則身沒。
如是隨身集觀住，隨身滅觀住，隨身集滅觀住，
則無所依住，於諸世間永無所取。
^cb171b3「如是觸集則受集，觸滅則受沒。
如是隨集法觀受住，隨滅法觀受住，隨集滅法觀受住，
則無所依住，於諸世間都無所取。
^cb171b5「名色集則心集，名色滅則心沒。
隨集法觀心住，隨滅法觀心住，隨集滅法觀心住，
則無所依住，於諸世間則無所取。
^cb171b8「憶念集則法集，憶念滅則法沒。
隨集法觀法住，隨滅法觀法住，隨集滅法觀法住，
則無所依住，於諸世間則無所取。
是名四念處集、四念處沒。」
^cb171b12佛說此經已，諸比丘聞佛所說，歡喜奉行。
^n610【六一〇】^cb171b14如是我聞：
一時，佛住舍衛國祇樹給孤獨園。
^cb171b15爾時，世尊告諸比丘：「我當說修四念處。
諦聽，善思。云何修四念處？
謂內身身觀念住，精勤方便，正智正念，
調伏世間憂悲，外身、內外身觀住，精勤方便，
正念正知，調伏世間憂悲。
如是受、心、法，內法、外法、內外法觀念住，
精勤方便，正念正知，調伏世間憂悲，是名比丘修四念處。」
^cb171b21佛說此經已，諸比丘聞佛所說，歡喜奉行。
^cb171b23過去、未來修四念處亦如是說。
^n611【六一一】^cb171b24如是我聞：
一時，佛住舍衛國祇樹給孤獨園。
^cb171b25爾時，世尊告諸比丘：「有善法聚、不善法聚。
云何善法聚？所謂四念處，是為正說。
所以者何？純一滿淨聚者，所謂四念處。
云何為四？謂身身觀念處，受、心、法法觀念處。
云何不善聚？不善聚者，所謂五蓋，是為正說。`)