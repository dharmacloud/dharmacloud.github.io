jsonp(10,{"name":"dc","start":26090},`彼因無穢，不穢污心命終故。
^cb566c1「賢者！若有一人我內無穢，我內實無此穢不知如真者，
當知彼人不護由眼耳所知法，彼因不護由眼耳所知法故，
則為欲心纏，彼便有欲有穢，穢污心命終；
彼因有欲有穢，穢污心命終故，便不賢死，生不善處。
所以者何？彼因有欲有穢，穢污心命終故。
賢者！猶如有人或從市肆，或從銅作家，
買銅槃來，無垢淨潔，彼持來已，不數洗塵，
不數揩拭，不數日炙，著饒塵處，如是銅槃必受塵垢。
賢者！如是若有一人我內無穢，我內實無此穢不知如真者，
當知彼人不護由眼耳所知法，彼因不護由眼耳所知法故，
則為欲心纏，彼便有欲有穢，穢污心命終；
彼因有欲有穢，穢污心命終故，便不賢死，生不善處。
所以者何？彼因有欲有穢，穢污心命終故。
^cb566c16「賢者！若有一人我內無穢，我內實無此穢知如真者，
當知彼人護由眼耳所知法，彼因護由眼耳所知法故，
則不為欲心纏，彼便無欲無穢，不穢污心命終；
彼因無欲無穢，不穢污心命終故，便賢死，生善處。
所以者何？彼因無欲無穢，不穢污心命終故。
賢者！猶如有人或從市肆，或從銅作家，
買銅槃來，無垢淨潔，彼持來已，數數洗磨，
數數揩拭，數數日炙，不著饒塵處，如是銅槃便極淨潔。
賢者！如是若有一人我內無穢，我內實無此穢知如真者，
當知彼人護由眼耳所知法，彼因護由眼耳所知法故，
則不為欲心纏，彼便無欲無穢，不穢污心命終；
彼因無欲無穢，不穢污心命終故，便賢死，生善處。
所以者何？彼因無欲無穢，不穢污心命終故。
^cb567a2「賢者！因是緣是，說前二人俱有穢，穢污心，
一者下賤，一者最勝。
因是緣是，說後二人俱無穢穢污心，一者下賤，一者最勝。」
^cb567a5於是，復有比丘即從坐起，偏袒著衣，叉手向尊者舍梨子，
白曰：「尊者舍梨子！
所說穢者，何等為穢？」
^cb567a8尊者舍梨子答比丘曰：「賢者！
無量惡不善法從欲生，謂之穢。
所以者何？或有一人心生如是欲：『我所犯戒，莫令他人知我犯戒。』
賢者！或有他人知彼犯戒，彼因他人知犯戒故，
心便生惡，若彼心生惡及心生欲者，俱是不善。
賢者！或有一人心生如是欲：『我所犯戒，
當令他人於屏處訶，莫令在眾訶我犯戒。』
賢者！或有他人於眾中訶，不在屏處，彼因他人在眾中訶，
不在屏處故，心便生惡，若彼心生惡及心生欲者，俱是不善。
賢者！或有一人心生如是欲：『我所犯戒，
令勝人訶，莫令不如人訶我犯戒。』
賢者！或有不如人訶彼犯戒，非是勝人，
彼因不如人訶，非勝人故，心便生惡，若彼心生惡及心生欲者，
俱是不善。
^cb567a22「賢者！或有一人心生如是欲：『令我在佛前坐，
問世尊法，為諸比丘說，莫令餘比丘在佛前坐，
問世尊法，為諸比丘說。』
賢者！或有餘比丘在佛前坐，問世尊法，
為諸比丘說，彼因餘比丘在佛前坐，問世尊法，
為諸比丘說故，心便生惡，若彼心生惡及心生欲者，俱是不善。
賢者！或有一人心生如是欲：『諸比丘入內時，
令我最在其前，諸比丘侍從我將入內，
莫令餘比丘諸比丘入內時，最在其前，諸比丘侍從彼將入內。』
賢者！或有餘比丘諸比丘入內時，最在其前，
諸比丘侍從彼將入內，彼因餘比丘諸比丘入內時，
最在其前，諸比丘侍從彼將入內故，心便生惡，
若彼心生惡及心生欲者，俱是不善。
^cb567b8「賢者！或有一人心生如是欲：『諸比丘已入內時，
令我最在上坐，得第一座，第一澡水，得第一食，
莫令餘比丘諸比丘已入內時，最在上坐，
得第一座，第一澡水，得第一食。』
賢者！或有餘比丘諸比丘已入內時，最在上坐，
得第一座，第一澡水，得第一食；彼因餘比丘諸比丘已入內時，
最在上坐，得第一座，第一澡水，得第一食故，
心便生惡，若彼心生惡及心生欲者，俱是不善。
^cb567b17「賢者！或有一人心生如是欲：『諸比丘食竟，
收攝食器，行澡水已，令我為諸居士說法，
勸發渴仰，成就歡喜；莫令餘比丘諸比丘食竟，
收攝食器，行澡水已，為諸居士說法，勸發渴仰，成就歡喜。』
賢者！或有餘比丘諸比丘食竟，收攝食器，
行澡水已，為諸居士說法，勸發渴仰，成就歡喜；
彼因餘比丘諸比丘食竟，收攝食器，行澡水已，
為諸居士說法，勸發渴仰，成就歡喜故，
心便生惡，若彼心生惡及心生欲者，俱是不善。
^cb567b26「賢者！或有一人心生如是欲：『諸居士往詣眾園時，
令我與共會共集，共坐共論，莫令餘比丘諸居士往詣眾園時，
與共會共集，共坐共論。』
賢者！或有餘比丘諸居士往詣眾園時，
與共會共集，共坐共論，彼因餘比丘諸居士往詣眾園時，
與共會共集，共坐共論故，心便生惡，若彼心生惡及心生欲者，
俱是不善。
^cb567c5「賢者！或有一人心生如是欲：『令我為王者所識，
及王大臣、梵志、居士、國中人民所知重，
莫令餘比丘為王者所識，及王大臣、梵志、
居士、國中人民所知重。』
賢者！或有餘比丘為王者所識，及王大臣、
梵志、居士、國中人民所知重，彼因餘比丘為王者所識，
及王大臣、梵志、居士、國中人民所知重故，
心便生惡，若彼心生惡及心生欲者，俱是不善。
^cb567c12「賢者！或有一人心生如是欲：『令我為四眾比丘、
比丘尼、優婆塞、優婆私所敬重，莫令餘比丘為四眾比丘、
比丘尼、優婆塞、優婆私所敬重。』
賢者！或有餘比丘為四眾比丘、比丘尼、
優婆塞、優婆私所敬重，彼因餘比丘為四眾比丘、
比丘尼、優婆塞、優婆私所敬重故，心便生惡，
若彼心生惡及心生欲者，俱是不善。
^cb567c20「賢者！或有一人心生如是欲：『令我得衣被、
飲食、床褥、湯藥、諸生活具，莫令餘比丘得衣被、
飲食、床褥、湯藥、諸生活具。』
賢者！或有餘比丘得衣被、飲食、床褥、湯藥、
諸生活具，彼因餘比丘得衣被、飲食、床褥、
湯藥、諸生活具故，心便生惡，若彼心生惡及心生欲者，俱是不善。
^cb567c26「賢者！如是彼人若有諸智梵行者，不知彼生如是無量惡不善心欲者，
如是彼非沙門沙門想，非智沙門智沙門想，
非正智正智想，非正念正念想，非清淨清淨想。
賢者！如是彼人若有諸智梵行者，知彼生如是無量惡不善心欲者，
如是彼非沙門非沙門想，非智沙門非智沙門想，
非正智非正智想，非正念非正念想，非清淨非清淨想。
^cb568a5「賢者！猶如有人或從市肆，或從銅作家，
買銅合槃來，盛滿中糞，蓋覆其上便持而去，
經過店肆，近眾人行，彼眾見已，皆欲得食，
意甚愛樂，而不憎惡，則生淨想；彼持去已，
住在一處便開示之，眾人見已，皆不欲食，
無愛樂意，甚憎惡之，生不淨想。
若欲食者則不復用，況其本自不欲食耶？
^cb568a12「賢者！如是彼人若有諸智梵行者，不知彼生如是無量惡不善心欲者，
如是彼非沙門沙門想，非智沙門智沙門想，
非正智正智想，非正念正念想，非清淨清淨想。
賢者！如是彼人若有諸智梵行者，知彼生如是無量惡不善心欲者，
如是彼非沙門非沙門想，非智沙門非智沙門想，
非正智非正智想，非正念非正念想，非清淨非清淨想。
賢者！當知如是人莫得親近，莫恭敬禮事。
若比丘不應親近便親近，不應恭敬禮事便恭敬禮事者，
如是彼便長夜得無利無義，則不饒益，
不安隱快樂，生苦憂慼。
^cb568a24「賢者！或有一人心不生如是欲：『我所犯戒，莫令他人知我犯戒。』
賢者！或有他人知彼犯戒，彼因他人知犯戒故，
心不生惡；若彼心無惡，心不生欲者，是二俱善。
賢者！或有一人心不生如是欲：『我所犯戒，
當令他人於屏處訶，莫令在眾訶我犯戒。』
賢者！或有他人於眾中訶，不在屏處，彼因在眾中訶，
不在屏處故，心不生惡；若彼心無惡，心不生欲者，是二俱善。
賢者！或有一人心不生如是欲：『我所犯戒，
令勝人訶，莫令不如人訶我犯戒。』
賢者！或有不如人訶彼犯戒，非是勝人，
彼因不如人訶，非勝人故，心不生惡；若彼心無惡，
心不生欲者，是二俱善。
^cb568b8「賢者！或有一人心不生如是欲：『令我在佛前坐，
問世尊法，為諸比丘說，莫令餘比丘在佛前坐，
問世尊法，為諸比丘說。』
賢者！或有餘比丘在佛前坐，問世尊法，
為諸比丘說，彼因餘比丘在佛前坐，問世尊法，
為諸比丘說故，心不生惡；若彼心無惡，
心不生欲者，是二俱善。
^cb568b15「賢者！或有一人心不生如是欲：『諸比丘入內時，
令我最在其前，諸比丘侍從我將入內，
莫令餘比丘諸比丘入內時，最在其前，諸比丘侍從彼將入內。』
賢者！或有餘比丘諸比丘入內時，最在其前，
諸比丘侍從彼將入內，彼因餘比丘諸比丘入內時，
最在其前，諸比丘侍從彼將入內故，心不生惡；
若彼心無惡，心不生欲者，是二俱善。
^cb568b23「賢者！或有一人心不生如是欲：『諸比丘已入內時，
令我最在上坐，得第一座，第一澡水，得第一食，
莫令餘比丘諸比丘已入內時，最在上坐，
得第一座，第一澡水，得第一食。』
賢者！或有餘比丘諸比丘已入內時，最在上坐，
得第一座，第一澡水，得第一食，彼因餘比丘諸比丘已入內時，
最在上坐，得第一座，第一澡水，得第一食故，
心不生惡；若彼心無惡，心不生欲者，是二俱善。
^cb568c3「賢者！或有一人心不生如是欲：『諸比丘食竟，
收攝食器，行澡水已，我為諸居士說法，
勸發渴仰，成就歡喜，莫令餘比丘諸比丘食竟，
收攝食器，行澡水已，為諸居士說法，勸發渴仰，成就歡喜。』
賢者！或有餘比丘諸比丘食竟，收攝食器，
行澡水已，為諸居士說法，勸發渴仰，成就歡喜，
彼因餘比丘諸比丘食竟，收攝食器，行澡水已，
為諸居士說法，勸發渴仰，成就歡喜故，
心不生惡；若彼心無惡，心不生欲者，是二俱善。
^cb568c13「賢者！或有一人心不生如是欲：『諸居士往詣眾園時，
令我與共會共集，共坐共論，莫令餘比丘諸居士往詣眾園時，
與共會共集，共坐共論。』
賢者！或有餘比丘諸居士往詣眾園時，
與共會共集，共坐共論，彼因餘比丘諸居士往詣眾園時，
與共會共集，共坐共論故，心不生惡；若彼心無惡，
心不生欲者，是二俱善。
^cb568c20「賢者！或有一人心不生如是欲：『令我為王者所識，
及王大臣、梵志、居士、國中人民所知重，
莫令餘比丘為王者所識，及王大臣、梵志、
居士、國中人民所知重。』
賢者！或有餘比丘為王者所識，及王大臣、
梵志、居士、國中人民所知重，彼因餘比丘為王者所識，
及王大臣、梵志、居士、國中人民所知重故，
心不生惡；若彼心無惡，心不生欲者，是二俱善。
^cb568c28「賢者！或有一人心不生如是欲：『令我為四眾比丘、
比丘尼、優婆塞、優婆私所敬重，莫令餘比丘為四眾比丘、
比丘尼、優婆塞、優婆私所敬重。』
賢者！或有餘比丘為四眾比丘、比丘尼、
優婆塞、優婆私所敬重，彼因餘比丘為四眾比丘、
比丘尼、優婆塞、優婆私所敬重故，心不生惡；
若彼心無惡，心不生欲者，是二俱善。
^cb569a6「賢者！或有一人心不生如是欲：『令我得衣被、
飲食、床褥、湯藥、諸生活具，莫令餘比丘得衣被、
飲食、床褥、湯藥、諸生活具。』
賢者！或餘比丘得衣被、飲食、床褥、湯藥、
諸生活具，彼因餘比丘得衣被、飲食、床褥、
湯藥、諸生活具故，心不生惡；若彼心無惡，
心不生欲者，是二俱善。
^cb569a13「賢者！如是彼人若有諸智梵行者，不知彼生如是無量善心欲者，
如是彼沙門非沙門想，智沙門非智沙門想，
正智非正智想，正念非正念想，清淨非清淨想。
賢者！如是彼人若有諸智梵行者，知彼生如是無量善心欲者，
如是彼沙門沙門想，智沙門智沙門想，
正智正智想，正念正念想，清淨清淨想。
^cb569a20「賢者！猶如有人或從市肆，或從銅作家，
買銅合槃來，盛滿種種淨美飲食，蓋覆其上便持而去，
經過店肆，近眾人行，彼眾見已，皆不欲食，
無愛樂意，甚憎惡之，生不淨想，便作是說：
『即彼糞去，即彼糞去。』
彼持去已，住在一處便開示之，眾人見已，
則皆欲食，意甚愛樂而不憎惡，則生淨想。
彼若本不用食者，見已欲食，況復其本欲得食耶？
^cb569a28「賢者！如是彼人若有諸智梵行者，不知彼生如是無量善心欲者，
如是彼沙門非沙門想，智沙門非智沙門想，
正智非正智想，正念非正念想，清淨非清淨想。
賢者！如是彼人若有諸智梵行者，知彼生如是無量善心欲者，
如是彼沙門沙門想，智沙門智沙門想，
正智正智想，正念正念想，清淨清淨想。
賢者！當知如是人應親近之，恭敬禮事；
若比丘應親近者便親近，應恭敬禮事者便恭敬禮事。
如是彼便長夜得利得義，則得饒益安隱快樂，
亦得無苦，無憂愁慼。」
^cb569b10爾時，尊者大目揵連在彼眾中。
於是，尊者大目揵連白曰：「尊者舍梨子！
我今欲為此事說喻，聽我說耶？」
^cb569b12尊者舍梨子告曰：「賢者大目揵連！
欲說喻者便可說之。」
^cb569b14尊者大目揵連則便白曰：「尊者舍梨子！
我憶一時遊王舍城，在巖山中，我於爾時過夜平旦，
著衣持鉢，入王舍城而行乞食，詣舊車師無衣滿子家。
時，彼比舍更有車師斫治車軸，是時，舊車師無衣滿子往至彼家。
於是，舊車師無衣滿子見彼治軸，心生是念：
『若彼車師執斧治軸，斫彼彼惡處者，如是彼軸便當極好。』
時，彼車師即如舊車師無衣滿子心中所念，便持斧斫彼彼惡處。
於是，舊車師無衣滿子極大歡喜，而作是說：『車師子！
汝心如是，則知我心。
所以者何？以汝持斧斫治車軸彼彼惡處，如我意故。』
如是，尊者舍梨子！
若有諛諂、欺誑、嫉妬、無信、懈怠，無正念正智，
無定無慧，其心狂惑，不護諸根，不修沙門，無所分別。
尊者舍梨子！心為知彼心故，而說此法。
尊者舍梨子！若有人不諛諂，不欺誑，無嫉妬，
有信，精進而無懈怠，有正念正智，修定修慧，
心不狂惑，守護諸根，廣修沙門而善分別。
彼聞尊者舍梨子所說法者，猶飢欲得食，
渴欲得飲，口及意也。
^cb569c5「尊者舍梨子！猶剎利女，梵志、居士、工師女，
端正姝好，極淨沐浴，以香塗身，著明淨衣，
種種瓔珞嚴飾其容；或復有人為念彼女，
求利及饒益，求安隱快樂，以青蓮華鬘，
或薝蔔華鬘；或修摩那華鬘，或婆師華鬘；
或阿提牟哆華鬘，持與彼女。
彼女歡喜，兩手受之，以嚴其頭。
尊者舍梨子！如是，若有人不諛諂，不欺誑，
無嫉妬，有信，精進而無懈怠，有正念正智，
修定修慧，心不狂惑，守護諸根，廣修沙門而善分別，
彼聞尊者舍梨子所說法者，猶飢欲食，
渴欲得飲，口及意也。
尊者舍梨子甚奇！
甚特！尊者舍梨子常拔濟諸梵行者，令離不善，安立善處。」
^cb569c18如是二尊更相稱說，從座起去。
^cb569c19尊者舍梨子所說如是。
尊者大目揵連及諸比丘，聞尊者舍梨子所說，歡喜奉行。
^lb^ck88【求法經】穢品求法經第二〔第二小土城誦〕
^cb569c24我聞如是：
一時，佛遊拘娑羅國，與大比丘眾俱，往詣五娑羅村北尸攝惒林中，
及諸名德、上尊長老、大弟子等，謂尊者舍梨子、
尊者大目揵連、尊者大迦葉、尊者大迦旃延、
尊者阿那律陀、尊者麗越、尊者阿難，如是比餘名德、
上尊長老、大弟子等，亦在五娑羅村並皆近佛葉屋邊住。
^cb570a1爾時，世尊告諸比丘：「汝等當行求法，莫行求飲食。
所以者何？我慈愍弟子故，欲令行求法，不行求飲食。
若汝等行求飲食，不行求法者，汝等既自惡，我亦無名稱。
若汝等行求法，不行求飲食者，汝等既自好，我亦有名稱。
^cb570a6「云何諸弟子為求飲食故而依佛行，非為求法？
我飽食訖，食事已辦，猶有殘食，於後有二比丘來，
飢渴力羸，我語彼曰：『我飽食訖，食事已辦，
猶有殘食，汝等欲食者便取食之。
若汝不取者，我便取以瀉著淨地，或復瀉著無蟲水中。』
彼二比丘，第一比丘便作是念：『世尊食訖，
食事已辦，猶有殘食，若我不取者，世尊必取瀉著淨地，
或復瀉著無蟲水中，我今寧可取而食之。』
即便取食。
^cb570a15「彼比丘取此食已，雖一日一夜樂而得安隱，
但彼比丘因取此食故，不可佛意。
所以者何？彼比丘因取此食故，不得少欲，
不知厭足，不得易養，不得易滿，不得知時，
不知節限，不得精進，不得宴坐，不得淨行，
不得遠離，不得一心，不得精勤，亦不得涅槃。
是以彼比丘因取此食故，不可佛意。
是謂諸弟子為行求飲食故而依佛行，非為求法。
^cb570a24「云何諸弟子行求法，不行求飲食？
彼二比丘，第二比丘便作是念：『世尊食訖，
食事已辦，猶有殘食，若我不取者，世尊必取瀉著淨地，
或復瀉著無蟲水中；又世尊說食中之下極者，
謂殘餘食也，我今寧可不取此食。』
作是念已，即便不取。
^cb570a29「彼比丘不取此食已，雖一日一夜苦而不安隱，
但彼比丘因不取此食故，得可佛意。
所以者何？彼比丘因不取此食故，得少欲，
得知足，得易養，得易滿，得知時，得節限，
得精進，得宴坐，得淨行，得遠離，得一心，
得精勤，亦得涅槃。
是以彼比丘因不取此食故，得可佛意。
是謂諸弟子為行求法故而依佛行，非為求飲食。」
^cb570b8於是，世尊告諸弟子：「若有法、律尊師樂住遠離，
上弟子不樂住遠離者，彼法、律不饒益多人，
多人不得樂，非為愍傷世間，亦非為天為人求義及饒益，求安隱快樂。
若有法、律尊師樂住遠離，中、下弟子不樂住遠離者，
彼法、律不饒益多人，多人不得樂，非為愍傷世間，
亦非為天為人求義及饒益，求安隱快樂。
若有法、律尊師樂住遠離，上弟子亦樂住遠離者，
彼法、律饒益多人，多人得樂，為愍傷世間，
亦為天為人求義及饒益，求安隱快樂。
若有法、律尊師樂住遠離，中、下弟子亦樂住遠離者，
彼法、律饒益多人，多人得樂，為愍傷世間，
亦為天為人求義及饒益，求安隱快樂。」
^cb570b21是時，尊者舍梨子亦在眾中。
彼時，世尊告曰：「舍梨子！
汝為諸比丘說法如法，我患背痛，今欲小息。」
^cb570b24尊者舍梨子即受佛教：「唯然。
世尊！」於是，世尊四疊優多羅僧以敷床上，
卷僧伽梨作枕，右脇而臥，足足相累，作光明想，
正念正智，常念欲起。
^cb570b27是時，尊者舍梨子告諸比丘：「諸賢！
當知世尊向略說法。
若有法、律尊師樂住遠離，上弟子不樂住遠離者，
彼法、律不饒益多人，多人不得樂，不為愍傷世間，
亦非為天為人求義及饒益，求安隱快樂。
若有法、律尊師樂住遠離，中、下弟子不樂住遠離者，
彼法、律不饒益多人，多人不得樂，不為愍傷世間，
亦非為天為人求義及饒益，求安隱快樂。
若有法、律尊師樂住遠離，上弟子亦樂住遠離者，
彼法、律饒益多人，多人得樂，為愍傷世間，
亦為天為人求義及饒益，求安隱快樂。
若有法、律尊師樂住遠離，中、下弟子亦樂住遠離者，
彼法、律饒益多人，多人得樂，為愍傷世間，
亦為天為人求義及饒益，求安隱快樂。
然世尊說此法極略，汝等云何解義？
云何廣分別？」
^cb570c14彼時，眾中或有比丘作如是說：「尊者舍梨子！
若諸長老上尊自說：『我得究竟智，我生已盡，
梵行已立，所作已辦，不更受有，知如真。』
諸梵行者聞彼比丘自說我得究竟智，便得歡喜。」
^cb570c18復有比丘作如是說：「尊者舍梨子！
若中、下弟子求願無上涅槃，諸梵行者見彼行已，便得歡喜。
如是彼比丘而說此義，不可尊者舍梨子意。」
^cb570c21尊者舍梨子告彼比丘：「諸賢等！
聽我為汝說。諸賢！
若有法、律尊師樂住遠離，上弟子不樂住遠離者，上弟子有三事可毀。
云何為三？尊師樂住遠離，上弟子不學捨離，上弟子以此可毀。
尊師若說可斷法，上弟子不斷彼法，上弟子以此可毀。
所可受證，上弟子而捨方便，上弟子以此可毀。
若有法、律尊師樂住遠離，上弟子不樂住遠離者，上弟子有此三事可毀。
諸賢！若有法、律尊師樂住遠離，中、下弟子不樂住遠離者，
中、下弟子有三事可毀。
云何為三？尊師樂住遠離，中、下弟子不學捨離，
中、下弟子以此可毀。
尊師若說可斷法，中、下弟子不斷彼法，
中、下弟子以此可毀。
所可受證，中、下弟子而捨方便，中、下弟子以此可毀。
若有法、律尊師樂住遠離，中、下弟子不樂住遠離者，
中、下弟子有此三事可毀。
^cb571a9「諸賢！若有法、律尊師樂住遠離，上弟子亦樂住遠離者，上弟子有三事可稱。
云何為三？尊師樂住遠離，上弟子亦學捨離，上弟子以此可稱。
尊師若說可斷法，上弟子便斷彼法，上弟子以此可稱。
所可受證，上弟子精進勤學，不捨方便，上弟子以此可稱。
諸賢！若有法、律尊師樂住遠離，上弟子亦樂住遠離者，上弟子有此三事可稱。
諸賢！若有法、律尊師樂住遠離，中、下弟子亦樂住遠離者，
中、下弟子有三事可稱。
云何為三？尊師樂住遠離，中、下弟子亦學捨離，
中、下弟子以此可稱。
尊師若說可斷法，中、下弟子便斷彼法，
中、下弟子以此可稱。
所可受證，中、下弟子精進勤學，不捨方便，
中、下弟子以此可稱。
諸賢！若有法、律尊師樂住遠離，中、下弟子亦樂住遠離者，
中、下弟子有此三事可稱。」
^cb571a25尊者舍梨子復告諸比丘：「諸賢！
有中道能得心住，得定得樂，順法次法，
得通得覺，亦得涅槃。
諸賢！云何有中道能得心住，得定得樂，
順法次法，得通得覺，亦得涅槃？
諸賢！念欲惡，惡念欲亦惡，彼斷念欲，亦斷惡念欲；
如是恚、怨結、慳嫉、欺誑、諛諂、無慙、無愧、
慢、最上慢、貢高、放逸、豪貴、憎諍。
諸賢！貪亦惡，著亦惡，彼斷貪，亦斷著。
諸賢！是謂中道能得心住，得定得樂，順法次法，
得通得覺，亦得涅槃。
^cb571b5「諸賢！復有中道能得心住，得定得樂，順法次法，
得通得覺，亦得涅槃。
諸賢！云何復有中道能得心住，得定得樂，
順法次法，得通得覺，亦得涅槃？
謂八支聖道，正見乃至正定，是為八。
諸賢！是謂復有中道能得心住，得定得樂，
順法次法，得通得覺，亦得涅槃。」
^cb571b11於是，世尊所患即除而得安隱，從臥寤起，
結跏趺坐，嘆尊者舍梨子：「善哉！
善哉！舍梨子為諸比丘說法如法。
舍梨子！汝當復為諸比丘說法如法。
舍梨子！汝當數數為諸比丘說法如法。」
^cb571b16爾時，世尊告諸比丘：「汝等當共受法如法，誦習執持。
所以者何？此法如法，有法有義，為梵行本，
得通得覺，亦得涅槃。
諸族姓子剃除鬚髮，著袈裟衣，至信、捨家、
無家、學道者，此法如法，當善受持。」
^cb571b20佛說如是。尊者舍梨子及諸比丘，聞佛所說，歡喜奉行。

^pb1^folio#agmm23中阿含經卷第二十三
^lb^au〔東晉罽賓三藏瞿曇僧伽提婆譯〕
^lb^ck89【比丘請經】穢品比丘請經第三〔第二小土城誦〕
^cb571c1我聞如是：
一時，佛遊王舍城，在竹林迦蘭哆園，與大比丘眾俱，受夏坐。
^cb571c2爾時，尊者大目揵連告諸比丘：「諸賢！
若有比丘請諸比丘，諸尊，語我、教我、訶我，莫難於我。
所以者何？諸賢！或有一人戾語，成就戾語法，
成就戾語法故，令諸梵行者不語彼，不教、不訶而難彼人。
諸賢！何者戾語法？
若有成就戾語法者，諸梵行者不語彼，
不教、不訶而難彼人。
諸賢！或有一人惡欲、念欲。
諸賢！若有人惡欲、念欲者，是謂戾語法。
如是染行染、不語結住，欺誑諛諂，慳貪嫉妬，
無慙無愧，瞋弊惡意，瞋恚語言，訶比丘訶，
訶比丘輕慢，訶比丘發露，更互相避而說外事，
不語、瞋恚、憎嫉熾盛，惡朋友、惡伴侶，無恩、不知恩。
諸賢！若有人無恩、不知恩者，是謂戾語法。
諸賢！是謂諸戾語法。
若有成就戾語法者，諸梵行者不語彼，
不教、不訶而難彼人，諸賢！
比丘者，當自思量。
^cb571c18「諸賢！若有人惡欲、念欲者，我不愛彼；若我惡欲、
念欲者，彼亦不愛我。
比丘如是觀，不行惡欲、不念欲者，當學如是。
如是染行染、不語結住，欺誑諛諂，慳貪嫉妬，
無慙無愧，瞋弊惡意，瞋瞋語言，訶比丘，
訶比丘輕慢，訶比丘發露，更互相避而說外事，
不語、瞋恚、憎嫉熾盛，惡朋友、惡伴侶，無恩、不知恩。
諸賢！若有人無恩、不知恩者，我不愛彼；
若我無恩、不知恩者，彼亦不愛我。
比丘如是觀，不行無恩、不知恩者，當學如是。
^cb571c28「諸賢！若比丘不請諸比丘，諸尊！
語我、教我、訶我，莫難於我。
所以者何？諸賢！或有一人善語，成就善語法，
成就善語法故，諸梵行者善語彼，善教、
善訶，不難彼人。諸賢！
何者善語法？若有成就善語法者，諸梵行者善語彼，
善教、善訶，不難彼人。
諸賢！或有一人不惡欲、不念欲。
諸賢！若有人不惡欲、不念欲者，是謂善語法。
如是不染行染、不語結住，不欺誑諛諂，
不慳貪嫉妬，不無慙無愧，不瞋弊惡意，
不瞋瞋語言，不訶比丘訶，不訶比丘輕慢，
不訶比丘發露，不更互相避而說外事，
不不語、瞋恚、憎嫉熾盛，不惡朋友、惡伴侶，
不無恩、不知恩。諸賢！
若有人不無恩、不知恩者，是謂善語法。
諸賢！是謂諸善語法。
若有成就善語法者，諸梵行者善語彼，
善教、善訶，不難彼人。
諸賢！比丘者當自思量。
^cb572a16「諸賢！若有人不惡欲、不念欲者，我愛彼人；
若我不惡欲、不念欲者，彼亦愛我。
比丘如是觀，不行惡欲、不念欲者，當學如是。
如是不染行染、不不語結住，不欺誑諛諂，
不慳貪嫉妬，不無慙無愧，不瞋弊惡意，
不瞋瞋語言，不訶比丘訶，不訶比丘輕慢，
不訶比丘發露，不更互相避而說外事，
不不語、瞋恚、憎嫉熾盛，不惡朋友、惡伴侶，
不無恩、不知恩。諸賢！
若有人不無恩、不知恩者，我愛彼人；若我不無恩、
不知恩者，彼亦愛我。
比丘如是觀，不無恩、不知恩者，當學如是。
^cb572a27「諸賢！若比丘如是觀者，必多所饒益，我為惡欲、
念欲，為不惡欲、念欲耶？
諸賢！若比丘觀時，則知我是惡欲、念欲者，
則不歡悅，便求欲斷。
諸賢！若比丘觀時，則知我無惡欲、不念欲者，
即便歡悅，我自清淨，求學尊法，是故歡悅。
諸賢！猶有目人以鏡自照，則見其面淨及不淨。
諸賢！若有目人見面有垢者，則不歡悅，便求欲洗。
諸賢！若有目人見面無垢者，即便歡悅我面清淨，是故歡悅。
^cb572b7「諸賢！若比丘觀時，則知我行惡欲、念欲者，
則不歡悅，便求欲斷。
諸賢！若比丘觀時，則知我不行惡欲、不念欲者，
即便歡悅，我自清淨，求學尊法，是故歡悅。
如是我為染行染，為不染行染；為不語結住，
為不不語結住；為欺誑諛諂，為不欺誑諛諂；
為慳貪嫉妬，為不慳貪嫉妬；為無慙無愧，
為不無慙無愧；為瞋弊惡意，為不瞋弊惡意；
為瞋瞋語言，為不瞋瞋語言；為訶比丘訶，
為不訶比丘訶；為訶比丘輕慢，為不訶比丘輕慢；
為訶比丘發露，為不訶比丘發露；為更互相避，
為不更互相避；為說外事，為不說外事；
為不語、瞋恚、憎嫉熾盛，為不不語、瞋恚、
憎嫉熾盛；為惡朋友、惡伴侶，為不惡朋友、
惡伴侶；為無恩、不知恩，為不無恩，不知恩耶？
諸賢！若比丘觀時，則知我無恩、不知恩者，
則不歡悅，便求欲斷。
諸賢！若比丘觀時，則知我不無恩、不知恩者，
即便歡悅，我自清淨，求學尊法，是故歡悅。
諸賢！猶有目人以鏡自照，則見其面淨及不淨。
諸賢！若有目人見面有垢者，則不歡悅，便求欲洗。
諸賢！若有目人見面無垢者，即便歡悅我面清淨，是故歡悅。
^cb572b29「諸賢！如是若比丘觀時，則知我無恩、不知恩者，
則不歡悅，便求欲斷。
諸賢！若比丘觀時，則知我不無恩、不知恩者，
即便歡悅，我自清淨，求學尊法，是故歡悅。
因歡悅故，便得歡喜。
因歡喜故，便得止身。
因止身故，便得覺樂。
因覺樂故，便得定心。
諸賢！多聞聖弟子因定心故，便見如實、知如真。
因見如實、知如真故，便得厭。
因厭故，便得無欲。
因無欲故，便得解脫。
因解脫故，便得知解脫，生已盡，梵行已立，
所作已辦，不更受有，知如真。」
^cb572c11尊者大目揵連所說如是。
彼諸比丘聞尊者大目揵連所說，歡喜奉行。
^lb^ck90【知法經】穢品知法經第四
^cb572c15我聞如是：一時，佛遊拘舍彌在瞿師羅園。
^cb572c16爾時，尊者周那告諸比丘：「若有比丘作如是說：『我知諸法所可知法而無增伺。』
然彼賢者心生惡增伺而住，如是諍訟、
恚恨、瞋纏、不語結、慳、嫉、欺誑、諛諂、無慙、
無愧，無惡欲、惡見；然彼賢者心生惡欲、惡見而住。
諸梵行人知彼賢者不知諸法所可知法而無增伺。
所以者何？以彼賢者心生增伺而住，如是諍訟、
恚恨、瞋纏、不語結、慳、嫉、欺誑、諛諂、無慙、
無愧，無惡欲、惡見。
所以者何？以彼賢者心生惡欲、惡見而住。
^cb572c25「諸賢！猶人不富自稱說富，亦無國封說有國封，
又無畜牧說有畜牧，若欲用時，則無金、
銀、真珠、琉璃、水精、琥珀，無畜牧、米穀，亦無奴婢。
諸親朋友往詣彼所，而作是說：『汝實不富自稱說富，
亦無國封說有國封，又無畜牧說有畜牧，
然欲用時，則無金、銀、真珠、琉璃、水精、琥珀，
無畜牧、米穀，亦無奴婢。』
如是。諸賢！若有比丘作如是說：『我知諸法所可知法而無增伺。』
然彼賢者心生惡增伺而住，如是諍訟、
恚恨、瞋纏、不語結、慳、嫉、欺誑、諛諂、無慙、
無愧，無惡欲、惡見；然彼賢者心生惡欲、惡見而住。
諸梵行人知彼賢者不知諸法所可知法而無增伺。
所以者何？以彼賢者心不向增伺盡、無餘涅槃，
如是諍訟、恚恨、瞋纏、不語結、慳、嫉、欺誑、
諛諂、無慙、無愧，無惡欲、惡見。
所以者何？以彼賢者心不向惡見法盡、無餘涅槃。
^cb573a13「諸賢！或有比丘不作是說：『我知諸法所可知法而無增伺。』
然彼賢者心不生惡增伺而住，如是諍訟、
恚恨、瞋纏、不語結、慳、嫉、欺誑、諛諂、無慙、
無愧，無惡欲、惡見，然彼賢者心不生惡欲、惡見而住。
諸梵行人知彼賢者實知諸法所可知法而無增伺。
所以者何？以彼賢者心不生惡增伺而住，
如是諍訟、恚恨、瞋纏、不語結、慳、嫉、欺誑、
諛諂、無慙、無愧，無惡欲、惡見。
所以者何？以彼賢者心不生惡欲、惡見而住。
^cb573a22「諸賢！猶人大富自說不富，亦有國封說無國封，
又有畜牧說無畜牧，若欲用時，則有金、
銀、真珠、琉璃、水精、琥珀，有畜牧、米穀，亦有奴婢。
諸親朋友往詣彼所，作如是說：『汝實大富自說不富，
亦有國封說無國封，又有畜牧說無畜牧，
然欲用時，則有金、銀、真珠、琉璃、水精、琥珀，
有畜牧、米穀，亦有奴婢。』
如是。諸賢！若有比丘不作是說：『我知諸法所可知法而無增伺。』
然彼賢者心不生惡增伺而住，如是諍訟、
恚恨、瞋纏、不語結、慳、嫉、欺誑、諛諂、無慙、
無愧，無惡欲、惡見，然彼賢者心不生惡欲、惡見而住。
諸梵行人知彼賢者知諸法所可知法而無增伺。
所以者何？以彼賢者心向增伺盡、無餘涅槃，
如是諍訟、恚恨、瞋纏、不語結、慳、嫉、欺誑、
諛諂、無慙、無愧，無惡欲、惡見。
所以者何？以彼賢者心向惡見法盡、無餘涅槃。」
^cb573b10尊者周那所說如是。
彼諸比丘聞尊者周那所說，歡喜奉行。
^lb^ck91【周那問見經】穢品周那問見經第五
^cb573b15我聞如是：
一時，佛遊拘舍彌，在瞿師羅園。
^cb573b16於是，尊者大周那則於晡時從宴坐起，
往詣佛所，稽首佛足，却坐一面，白曰：「世尊！
世中諸見生而生，謂計有神，計有眾生，
有人、有壽、有命、有世。
世尊！云何知，云何見，令此見得滅、得捨離，
而令餘見不續，不受耶？」
^cb573b21彼時，世尊告曰：「周那！
世中諸見生而生，謂計有神，計有眾生，
有人、有壽、有命、有世。
周那！若使諸法滅盡無餘者，如是知、如是見，
令此見得滅、得捨離，而令餘見不續、不受，當學漸損。
^cb573b25「周那！於聖法、律中，何者漸損？
比丘者，離欲、離惡不善之法，至得第四禪成就遊，
彼作是念：『我行漸損。』
周那！於聖法、律中，不但是漸損，有四增上心現法樂居，
行者從是起而復還入，彼作是念：『我行漸損。』
周那！於聖法、律中，不但是漸損，比丘者度一切色想，
至得非有想非無想處成就遊，彼作是念：『我行漸損。』
周那！於聖法、律中不但是漸損，有四息解脫，
離色得無色，行者從是起當為他說，彼作是念：『我行漸損。』
^cb573c6「周那！於聖法、律中不但是漸損。
周那！他有惡欲、念欲，我無惡欲、念欲，當學漸損。
周那！他有害意瞋，我無害意瞋，當學漸損。
周那！他有殺生、不與取、非梵行，我無非梵行，當學漸損。
周那！他有增伺、諍意、睡眠所纏、調掉貢高而有疑惑，
我無疑惑，當學漸損。
周那！他有瞋結、諛諂、欺誑、無慙、無愧，我有慙愧，當學漸損。
周那！他有慢，我無慢，當學漸損。
周那！他有增慢，我無增慢，當學漸損。
周那！他不多聞，我有多聞，當學漸損。
周那！他不觀諸善法，我觀諸善法，當學漸損。
周那！他行非法惡行，我行是法妙行，當學漸損。
周那！他有妄言、兩舌、麤言、綺語、惡戒，我無惡戒，當學漸損。
周那！他有不信、懈怠、無念、無定而有惡慧，
我無惡慧，當學漸損。
^cb573c21「周那！若但發心念欲求學諸善法者，則多所饒益，
況復身、口行善法耶？
周那！他有惡欲、念欲，我無惡欲、念欲，當發心。
周那！他有害意瞋，我無害意瞋，當發心。
周那！他有殺生、不與取、非梵行，我無非梵行，當發心。
周那！他有增伺、諍意、睡眠所纏、調掉貢高而有疑惑，
我無疑惑，當發心。
周那！他有瞋結、諛諂、欺誑、無慙、無愧，我有慙愧，當發心。
周那！他有慢，我無慢，當發心。
周那！他有增慢，我無增慢，當發心。
周那！他不多聞，我有多聞，當發心。
周那！他不觀諸善法，我觀諸善法，當發心。
周那！他行非法惡行，我行是法妙行，當發心。
周那！他有妄言、兩舌、麤言、綺語、惡戒，我無惡戒，當發心。
周那！他有不信、懈怠、無念、無定而有惡慧，
我無惡慧，當發心。
^cb574a8「周那！猶如惡道與正道對，猶如惡度與正度對。
如是，周那！惡欲者與非惡欲為對。
害意瞋者與不害意瞋為對。
殺生、不與取、非梵行者與梵行為對。
增伺、諍意、睡眠、調掉
貢高、疑惑者與不疑惑為對。
瞋結、諛諂、欺誑、無慙、無愧者與慙愧為對。
慢者與不慢為對。
增慢者與不增慢為對。
不多聞者與多聞為對。
不觀諸善法者與觀諸善法為對。
行非法惡行者與行是法妙行為對。
妄言、兩舌、麤言、綺語、惡戒者與善戒為對。
不信、懈怠、無念、無定、惡慧者與善慧為對。
^cb574a19「周那！或有法黑，有黑報，趣至惡處。
或有法白，有白報，而得昇上。
如是，周那！惡欲者，以非惡欲為昇上。
害意瞋者，以不害意瞋為昇上。
殺生、不與取、非梵行者，以梵行為昇上。
增伺、諍意、睡眠、調掉貢高、疑惑者，以不疑惑為昇上。
瞋結、諛諂、欺誑、無慙、無愧者，以慙愧為昇上。
慢者，以不慢為昇上。
增慢者，以不增慢為昇上。
不多聞者，以多聞為昇上。
不觀諸善法者，以觀諸善法為昇上。
行非法惡行者，以行是法妙行為昇上。
妄言、兩舌、麤言、綺語、惡戒者，以善戒為昇上。
不信、懈怠、無念、無定、惡慧者，以善慧為昇上。
^cb574b2「周那！若有不自調御，他不調御欲調御者，終無是處。
自沒溺，他沒溺欲拔出者，終無是處。
自不般涅槃，他不般涅槃令般涅槃者，終無是處。
周那！若有自調御，他不調御欲調御者，必有是處。
自不沒溺，他沒溺欲拔出者，必有是處。
自般涅槃，他不般涅槃令般涅槃者，必有是處。
如是。周那！惡欲者，以非惡欲為般涅槃。
害意瞋者，以不害意瞋為般涅槃。
殺生、不與取、非梵行者，以梵行為般涅槃。
增伺、諍意、睡眠、調掉貢高、疑惑者，以不疑惑為般涅槃。
瞋結、諛諂、欺誑、無慙、無愧者，以慙愧為般涅槃。
慢者，以不慢為般涅槃。
增慢者，以不增慢為般涅槃。
不多聞者，以多聞為般涅槃。
不觀諸善法者，以觀諸善法為般涅槃。
行非法惡行者，以行是法妙行為般涅槃。
妄言、兩舌、麤言、綺語、惡戒者，以善戒為般涅槃。
不信、懈怠、無念、無定、惡慧者，以善慧為般涅槃。
^cb574b19「是為，周那！我已為汝說漸損法，已說發心法，
已說對法，已說昇上法，已說般涅槃法。
如尊師所為弟子起大慈哀憐念愍傷，
求義及饒益，求安隱快樂者，我今已作。
汝等亦當復自作，至無事處山林樹下空安靜處，
坐禪思惟，勿得放逸，勤加精進，莫令後悔。
此是我之教勅，是我訓誨。」
^cb574b26佛說如是。尊者大周那及諸比丘，聞佛所說，歡喜奉行。
^lb^ck92【青白蓮華喻經】穢品青白蓮華喻經第六
^cb574c3我聞如是：
一時，佛遊舍衛國，在勝林給孤獨園。
^cb574c4爾時，世尊告諸比丘：「或有法從身滅，不從口滅；
或有法從口滅，不從身滅；或有法不從身口滅，但以慧見滅。
^cb574c6「云何法從身滅，不從口滅？
比丘者，有不善身行充滿，具足受持著身，
諸比丘見已，訶彼比丘：『賢者！
不善身行充滿，具足受持，何為著身？
賢者！可捨不善身行，修習善身行。』
彼於後時，捨不善身行，修習善身行，是謂法從身滅，不從口滅。
^cb574c12「云何法從口滅，不從身滅？
比丘者，不善口行充滿，具足受持著口，
諸比丘見已呵彼比丘：『賢者！
不善口行充滿，具足受持，何為著口？
賢者！可捨不善口行，修習善口行。』
彼於後時，捨不善口行，修習善口行，是謂法從口滅，不從身滅。
^cb574c17「云何法不從身口滅，但以慧見滅？
增伺不從身口滅，但以慧見滅，如是諍訟、
恚恨、瞋纏、不語結、慳、嫉、欺誑、諛諂、無慙、
無愧，惡欲、惡見，不從身口滅，但以慧見滅。
是謂法不從身口滅，但以慧見滅。
^cb574c22「如來或有觀，觀他人心，知此人不如是修身、
修戒、修心、修慧，如修身，修戒、修心、修慧，得滅增伺。
所以者何？以此人心生惡增伺而住，如是諍訟、
恚恨、瞋纏、不語結、慳、嫉、欺誑、諛諂、無慙、
無愧，得滅惡欲、惡見。
所以者何？以此人心生惡欲、惡見而住。
知此人如是修身、修戒、修心、修慧，如修身，
修戒、修心、修慧，得滅增伺。
所以者何？以此人心不生惡增伺而住，
如是諍訟、恚恨、瞋纏、不語結、慳、嫉、欺誑、
諛諂、無慙、無愧，得滅惡欲、惡見。
所以者何？以此人心不生惡欲、惡見而住。
猶如青蓮華，紅、赤、白蓮花，水生水長，出水上，不著水。
如是，如來世間生、世間長，出世間行，不著世間法。
所以者何？如來、無所著、等正覺，出一切世間。」
^cb575a7爾時，尊者阿難執拂侍佛。
於是，尊者阿難叉手向佛，白曰：「世尊！
此經當名何？云何受持？」
^cb575a9於是，世尊告曰：「阿難！
此經名為『青白蓮華喻』，汝當如是善受持誦。」
^cb575a11爾時，世尊告諸比丘：「汝等當共受此青白蓮花喻經，誦習守持。
所以者何？此青白蓮華喻經，如法有義，
是梵行本，致通、致覺，亦致涅槃。
若族姓子，剃除鬚髮，著袈裟衣，至信、捨家、
無家、學道者，應當受此青白蓮華喻經，善諷誦持。」
^cb575a16佛說如是。尊者阿難及諸比丘。
聞佛所說，歡喜奉行。
^lb^ck93【水淨梵志經】穢品水淨梵志經第七
^cb575a21我聞如是：
一時，佛遊欝鞞羅尼連然河岸，在阿耶惒羅尼拘類樹下，初得道時。
^cb575a22於是，有一水淨梵志，中後仿佯往詣佛所。
世尊遙見水淨梵志來，因水淨梵志故，
告諸比丘：「若有二十一穢污於心者，必至惡處，生地獄中。
云何二十一穢？邪見心穢、非法欲心穢、
惡貪心穢、邪法心穢、貪心穢、恚心穢、睡眠心穢、
調悔心穢、疑惑心穢、瞋纏心穢、不語結心穢、
慳心穢、嫉心穢、欺誑心穢、諛諂心穢、無慙心穢、
無愧心穢、慢心穢、大慢心穢、慢慠心穢、放逸心穢。
若有此二十一穢污於心者，必至惡處，生地獄中。
猶垢膩衣持與染家，彼染家得，或以淳灰、
或以澡豆、或以土漬極浣，令淨此垢膩衣。
染家雖治，或以淳灰、或以澡豆、或以土漬極浣令淨，然此污衣故有穢色。
如是，若有二十一穢污於心者，必至惡處，生地獄中。
云何二十一穢？邪見心穢、非法欲心穢、
惡貪心穢、邪法心穢、貪心穢、恚心穢、睡眠心穢、
調悔心穢、疑惑心穢、瞋纏心穢、不語結心穢、
慳心穢、嫉心穢、欺誑心穢、諛諂心穢、無慙心穢、
無愧心穢、慢心穢、大慢心穢、慢慠心穢、放逸心穢。
若有此二十一穢污於心者，必至惡處，生地獄中。
^cb575b14「若有二十一穢不污心者，必至善處，生於天上。
云何二十一穢？邪見心穢、非法欲心穢、
惡貪心穢、邪法心穢、貪心穢、恚心穢、睡眠心穢、
調悔心穢、疑惑心穢、瞋纏心穢、不語心心穢、
慳心穢、嫉心穢、欺誑心穢、諛諂心穢、無慙心穢、
無愧心穢、慢心穢、大慢心穢、憍慠心穢、放逸心穢。
若有此二十一穢不污心者，必至善處，生於天上。
猶如白淨波羅奈衣持與染家，彼染家得，
或以淳灰、或以澡豆、或以土漬極浣令淨；
此白淨波羅奈衣，染家雖治，或以淳灰、
或以澡豆、或以土漬極浣令淨，然此白淨波羅奈衣本已淨而復淨。
如是若有二十一穢不污心者，必至善處，生於天上。
云何二十一穢？邪見心穢、非法欲心穢、
惡貪心穢、邪法心穢、貪心穢、恚心穢、睡眠心穢、
調悔心穢、疑惑心穢、瞋纏心穢、不語結心穢、
慳心穢、嫉心穢、欺誑心穢、諛諂心穢、無慙心穢、
無愧心穢、慢心穢、大慢心穢、憍慠心穢、放逸心穢。
若有此二十一穢不污心者，必至善處，生於天上。
^cb575c4「若知邪見是心穢者，知已便斷。
如是非法欲心穢、惡貪心穢、邪法心穢、
貪心穢、恚心穢、睡眠心穢、調悔心穢、疑惑心穢、
瞋纏心穢、不語結心穢、慳心穢、嫉心穢、
欺誑心穢、諛諂心穢、無慙心穢、無愧心穢、
慢心穢、大慢心穢、憍慠心穢，若知放逸是心穢者，
知已便斷，彼心與慈俱，遍滿十方成就遊。
如是二三四方、四維上下，普周一切，心與慈俱，
無結、無怨、無恚、無諍，極廣甚大，無量善修，遍滿一切世間成就遊。
如是，悲、喜心與捨俱，無結、無怨、無恚、無諍，
極廣甚大，無量善修，遍滿一切世間成就遊。
梵志！是謂洗浴內心，非浴外身。」
^cb575c16爾時，梵志語世尊曰：「瞿曇！
可詣多水河浴。」
^cb575c17世尊問曰：「梵志！若詣多水河浴者，彼得何等？」
^cb575c19梵志答曰：「瞿曇！彼多水河者，此是世間齋潔之相、
度相、福相。瞿曇！若詣多水河浴者，彼則淨除於一切惡。」
^cb575c21爾時，世尊為彼梵志而說頌曰：
^gatha「妙好首梵志，若入多水河，
^gatha是愚常遊戲，不能淨黑業。
^gatha好首何往泉，何義多水河，
^gatha人作不善業，清水何所益？
^gatha淨者無垢穢，淨者常說戒，
^gatha淨者清白業，常得清淨行。
^gatha若汝不殺生，常不與不取，
^gatha真諦不妄語，常正念正知。
^gatha梵志如是學，一切眾生安，
^gatha梵志何還家，家泉無所淨。
^gatha梵志汝當學，淨洗以善法，
^gatha何須弊惡水，但去身體垢。」
^gatha梵志白佛曰：　「我亦作是念，
^gatha淨洗以善法，何須弊惡水。」
^gatha梵志聞佛教，心中大歡喜，
^gatha即時禮佛足，歸命佛法眾。
^cb576a10梵志白曰：「世尊！我已知。
善逝！我已解。我今自歸佛、法及比丘眾，
唯願世尊受我為優婆塞，從今日始，終身自歸，乃至命盡。」
^cb576a12佛說如是。好首水淨梵志及諸比丘，聞佛所說，歡喜奉行。
^lb^ck94【黑比丘經】穢品黑比丘經第八
^cb576a18我聞如是：
一時，佛遊舍衛國，在東園鹿母堂。
^cb576a19是時，黑比丘鹿母子常憙鬪諍，往詣佛所。
世尊遙見黑比丘來，因黑比丘故，告諸比丘：
「或有一人常喜鬪諍，不稱止諍。
若有一人常喜鬪諍，不稱止諍者，此法不可樂，
不可愛喜，不能令愛念，不能令敬重，不能令修習，
不能令攝持，不能令得沙門，不能令得一意，不能令得涅槃。
^cb576a25「或有一人惡欲，不稱止惡欲。
若有一人惡欲，不稱止惡欲者，此法不可樂，
不可愛憙，不能令愛念，不能令敬重，不能令修習，
不能令攝持，不能令得沙門，不能令得一意，不能令得涅槃。
^cb576b1「或有一人犯戒、越戒、缺戒、穿戒、污戒，不稱持戒。
若有一人犯戒、越戒、缺戒、穿戒、污戒、不稱持戒者，
此法不可樂，不可愛憙，不能令愛念、不能令敬重，
不能令修習，不能令攝持，不能令得沙門，
不能令得一意，不能令得涅槃。
^cb576b7「或有一人有瞋纏、有不語結、有慳嫉、有諛諂欺誑、
有無慙無愧，不稱慙愧。
若有一人有瞋纏、有不語結、有慳嫉、有諛諂欺誑、
有無慙無愧、不稱慙愧者，此法不可樂，
不可愛憙，不能令愛念，不能令敬重，不能令修習，
不能令攝持，不能令得沙門，不能令得一意，不能令得涅槃。
^cb576b13「或有一人不經勞諸梵行，不稱經勞諸梵行。
若有一人不經勞諸梵行，不稱經勞諸梵行者，
此法不可樂，不可愛憙，不能令愛念，不能令敬重，
不能令修習，不能令攝持，不能令得沙門，
不能令得一意，不能令得涅槃。
^cb576b19「或有一人不觀諸法，不稱觀諸法。
若有一人不觀諸法，不稱觀諸法者，此法不可樂，
不可愛憙，不能令愛念，不能令敬重，不能令修習，
不能令攝持，不能令得沙門，不能令得一意，不能令得涅槃。
^cb576b24「或有一人不宴坐，不稱宴坐。
若有一人不宴坐，不稱宴坐者，此法不可樂，
不可愛憙，不能令愛念，不能令敬重，不能令修習，
不能令攝持，不能令得沙門，不能令得一意，不能令得涅槃。
此人雖作是念：『令諸梵行者供養、恭敬、禮事於我。』
然諸梵行者不供養、恭敬、禮事於彼。
所以者何？彼人有此無量惡法，因彼有此無量惡法故，
令諸梵行者不供養、恭敬、禮事於彼。
猶如惡馬繫在櫪養，雖作是念：『令人繫我著安隱處，
與我好飲食、好看視我。』
然人不繫著安隱處，不與好飲食、不好看視。
所以者何？彼馬有惡法，謂極麁弊、不溫良故，
令人不繫著安隱處，不與好飲食、不好看視。
如是，此人雖作是念：『令諸梵行者供養、
恭敬、禮事於我。』然諸梵行者不供養、恭敬、禮事於彼。
所以者何？彼人有此無量惡法，因彼有此無量惡法故，
令諸梵行者不供養、恭敬、禮事於彼。
^cb576c13「或有一人不憙鬪諍，稱譽止諍。
若有一人不憙鬪諍，稱譽止諍者，此法可樂、
可愛、可憙，能令愛念，能令敬重，能令修習，
能令攝持，能令得沙門，能令得一意，能令得涅槃。
^cb576c17「或有一人不惡欲，稱譽止惡欲。
若有一人不惡欲，稱譽止惡欲者，此法可樂、
可愛、可憙，能令愛念，能令敬重，能令修習，
能令攝持，能令得沙門，能令得一意，能令得涅槃。
^cb576c21「或有一人不犯戒、不越戒、不缺戒、不穿戒、
不污戒，稱譽持戒。
若有一人不犯戒、不越戒、不缺戒、不穿戒、
不污戒，稱譽持戒者，此法可樂、可愛、可喜，
能令愛念，能令敬重，能令修習，能令攝持，
能令得沙門、能令得一意，能令得涅槃。
^cb576c26「或有一人無瞋纏、無不語結、無慳嫉、無諛諂欺誑、
無無慙無愧，稱譽慙愧。
若有一人無瞋纏、無不語結、無慳嫉、無諛諂欺誑、
無無慙無愧，稱譽慙愧者，此法可樂、可愛、
可喜，能令愛念，能令敬重，能令修習，能令攝持，
能令得沙門，能令得一意，能令得涅槃。
^cb577a4「或有一人經勞諸梵行，稱譽經勞諸梵行。
若有一人經勞諸梵行，稱譽經勞諸梵行者，
此法可樂、可愛、可喜，能令愛念，能令敬重，
能令修習，能令攝持，能令得沙門，能令得一意，能令得涅槃。
^cb577a8「或有一人觀諸法，稱譽觀諸法。
若有一人觀諸法，稱譽觀諸法者，此法可樂、
可愛、可憙，能令愛念，能令敬重，能令修習，
能令攝持，能令得沙門，能令得一意，能令得涅槃。
^cb577a12「或有一人宴坐，稱譽宴坐。
若有一人宴坐，稱譽宴坐者，此法可樂、
可愛、可憙，能令愛念，能令敬重，能令修習，
能令攝持，能令得沙門，能令得一意，能令得涅槃。
此人雖不作是念：『令諸梵行者供養、恭敬、禮事於我。』
然諸梵行者供養、恭敬、禮事於彼。
所以者何？彼人有此無量善法，因彼有此無量善法故，
令諸梵行者供養、恭敬、禮事於彼。
猶如良馬繫在櫪養，雖不作是念：『令人繫我著安隱處，
與我好飲食、好看視我。』
然人繫彼著安隱處，與好飲食、好看視之。
所以者何？彼馬有善法，謂軟調好、極溫良故，
令人繫著於安隱處，與好飲食、好看視之。
如是，此人雖不作是念：『令諸梵行者供養、
恭敬、禮事於我。』然諸梵行者供養、恭敬、禮事於彼。」
^cb577a28佛說如是。彼諸比丘聞佛所說，歡喜奉行。
^lb^ck95【住法經】穢品住法經第九
^cb577b4我聞如是：
一時，佛遊舍衛國，在勝林給孤獨園。
^cb577b5爾時，世尊告諸比丘：「我說退善法不住、
不增，我說住善法不退、不增，我說增善法不退、不住。
云何退善法不住、不增？
比丘者，若有篤信、禁戒、博聞、布施、智慧、
辯才，阿含及其所得，彼人於此法退、不住、
不增，是謂退善法不住、不增。
云何住善法不退、不增？
比丘者，若有篤信、禁戒、博聞、布施、智慧、
辯才、阿含及其所得，彼人於此法住不退、
不增，是謂住善法不退、不增。
云何增善法不退、不住？
比丘者，若有篤信、禁戒、博聞、布施、智慧、
辯才、阿含及其所得，彼人於此法增不退、
不住，是謂增善法不退、不住。
^cb577b16「比丘者作如是觀，必多所饒益：『我為多行增伺，為多行無增伺？
我為多行瞋恚心，為多行無瞋恚心？
我為多行睡眠纏，為多行無睡眠纏？
我為多行調掉貢高，為多行無調掉貢高？
我為多行疑惑，為多行無疑惑？
我為多行身諍，為多行無身諍？
我為多行穢污心，為多行無穢污心？
我為多行信，為多行不信？
我為多行精進，為多行懈怠？
我為多行念，為多行無念？
我為多行定，為多行無定？
我為多行惡慧，為多行無惡慧？』
^cb577b26「若比丘觀時，則知我多行增伺、瞋恚心、
睡眠纏、調掉貢高、疑惑、身諍、穢污心、不信、
懈怠、無念、無定、多行惡慧者，彼比丘欲滅此惡不善法故，
便以速求方便，學極精勤，正念正智，忍不令退。
猶人為火燒頭、燒衣，急求方便救頭、救衣。
如是比丘欲滅此惡不善法故，便以速求方便，
學極精勤，正念正智，忍不令退。
^cb577c4「若比丘觀時，則知我多行無貪伺、無瞋恚心、
無睡眠纏、無調掉貢高、無疑惑、無身諍、
無穢污心、有信、有進、有念、有定、多行無惡慧者，
彼比丘欲住此善法，不忘、不退修行廣布故，
便以速求方便，學極精勤，正念正智，忍不令退。
猶人為火燒頭、燒衣，急求方便救頭、救衣。
如是比丘欲住此善法，不忘、不退修行廣布故，
便以速求方便，學極精勤，正念正智，忍不令退。」
^cb577c13佛說如是。彼諸比丘聞佛所說，歡喜奉行。
^lb^ck96【無經】穢品無經第十〔第二小土城誦〕
^cb577c16我聞如是：
一時，佛遊舍衛國，在勝林給孤獨園。
^cb577c17爾時，尊者舍梨子告諸比丘：「諸賢！
若有比丘、比丘尼未聞法者不得聞，已聞法者便忘失，
若使有法本所修行、廣布誦習、慧之所解，
彼不復憶，知而不知。
諸賢！是謂比丘、比丘尼淨法衰退。
^cb577c21「諸賢！若有比丘、比丘尼未聞法者便得聞，
已聞法者不忘失，若使有法本所修行，
廣布誦習，慧之所解，彼常憶念，知而復知。
是謂比丘、比丘尼淨法轉增。
^cb577c25「諸賢！比丘者當作如是觀：『我為有增伺，為無有增伺？
我為有瞋恚心，為無有瞋恚心？
我為有睡眠纏，為無有睡眠纏？
我為有調掉貢高，為無有調掉貢高？
我為有疑惑，為無有疑惑？
我為有身諍，為無有身諍？
我為有穢污心，為無有穢污心？
我為有信，為無有信？
我為有進，為無有進？
我為有念，為無有念？
我為有定，為無有定？
我為有惡慧，為無有惡慧？』
^cb578a4「諸賢！若比丘觀時，則知我有增伺、有瞋恚心、
有睡眠纏、有調掉貢高、有疑惑、有身諍、
有穢污心，無信、無進、無念、無定，有惡慧者。
諸賢！彼比丘欲滅此惡不善法故，便以速求方便，
學極精勤，正念正智，忍不令退。
諸賢！猶人為火燒頭、燒衣，急求方便救頭、救衣。
諸賢！如是比丘欲滅此惡不善法故，便以速求方便，
學極精勤，正念正智，忍不令退。
^cb578a12「諸賢！若比丘觀時，則知我無增伺、無瞋恚心、
無睡眠纏、無調掉貢高、無有疑惑、無有身諍、
無穢污心，有信、有進、有念、有定、無惡慧者，
彼比丘欲住此善法，不忘不退，修行廣布故，
便以速求方便，學極精勤，正念正智，忍不令退。
猶人為火燒頭、燒衣，急求方便救頭、救衣。
諸賢！如是比丘欲住此善法，不忘不退，
修行廣布故，便以速求方便，學極精勤，
正念正智，忍不令退。」
^cb578a21尊者舍梨子所說如是，彼諸比丘聞尊者舍梨子所說，歡喜奉行。

^pb1^folio#agmm24中阿含經卷第二十四
^lb^au〔東晉罽賓三藏瞿曇僧伽提婆譯〕
^lb因品第四〔有十經〕〔第二小土城誦〕
^gatha因、處、二苦陰　增上心、及念
^gatha師子吼、優曇　願、想最在後
^lb^ck97【大因經】因品大因經第一
^cb578b8我聞如是：
一時，佛遊拘樓瘦，在劍磨瑟曇拘樓都邑。
^cb578b9爾時，尊者阿難閑居獨處，宴坐思惟，心作是念：
「此緣起甚奇，極甚深，明亦甚深，然我觀見至淺至淺。」
於是，尊者阿難則於晡時從宴坐起，往詣佛所，
稽首佛足，却住一面，白曰：「世尊！
我今閑居獨處，宴坐思惟，心作是念：『此緣起甚奇，
極甚深，明亦甚深，然我觀見至淺至淺。』」
^cb578b15世尊告曰：「阿難！汝莫作是念，此緣起至淺至淺。
所以者何？此緣起極甚深，明亦甚深。
阿難！於此緣起不知如真，不見如實，不覺不達故。
念彼眾生如織機相鎖，如蘊蔓草，多有調亂，
怱怱喧閙，從此世至彼世，從彼世至此世，往來不能出過生死。
阿難！是故知此緣起極甚深，明亦甚深。
^cb578b22「阿難！若有問者：『老死有緣耶？』
當如是答：『老死有緣。』
若有問者：『老死有何緣？』
當如是答：『緣於生也。』
阿難！若有問者：『生有緣耶？』
當如是答：『生亦有緣。』
若有問者：『生有何緣？』
當如是答：『緣於有也。』
阿難！若有問者：『有有緣耶？』
當如是答：『有亦有緣。』
若有問者：『有有何緣？』
當如是答：『緣於受也。』
阿難！若有問者：『受有緣耶？』
當如是答：『受亦有緣。』
若有問者：『受有何緣？』
當如是答：『緣於愛也。』
阿難！是為緣愛有受，緣受有有，緣有有生，
緣生有老死，緣老死有愁慼，啼哭、憂苦、
懊惱皆緣老死有，如此具足純生大苦陰。
^cb578c6「阿難！緣生有老死者，此說緣生有老死，當知所謂緣生有老死。
阿難！若無生，魚、魚種，鳥、鳥種，蚊、蚊種，龍、
龍種，神、神種，鬼、鬼種，天、天種，人、人種，阿難！
彼彼眾生隨彼彼處，若無生，各各無生者，
設使離生，當有老死耶？」
^cb578c11答曰：「無也。」
「阿難！是故當知是老死因、老死習、老死本、
老死緣者，謂此生也。
所以者何？緣生故則有老死。
^cb578c13「阿難！緣有有生者，此說緣有有生，當知所謂緣有有生。
阿難！若無有，魚、魚種，鳥，鳥種，蚊、蚊種，龍、
龍種，神、神種，鬼、鬼種，天、天種，人、人種。
阿難！彼彼眾生隨彼彼處無有，各各無有者，
設使離有，當有生耶？」
^cb578c18答曰：「無也。」
「阿難！是故當知是生因、生習、生本、生緣者，謂此有也。
所以者何？緣有故則有生。
^cb578c20「阿難！緣受有有者，此說緣受有有，當知所謂緣受有有。
阿難！若無受，各各無受者，設使離受，當復有有，施設有有耶？」
^cb578c23答曰：「無也。」
「阿難！是故當知是有因、有習、有本、有緣者，謂此受也。
所以者何？緣受故則有有。
^cb578c25「阿難！緣愛有受者，此說緣愛有受，當知所謂緣愛有受。
阿難！若無愛，各各無愛者，設使離愛，當復有受立於受耶？」
^cb578c27答曰：「無也。」
^cb578c28「阿難！是故當知是受因、受習、受本、受緣者，謂此愛也。
所以者何？緣愛故則有受。
^cb579a1「阿難！是為緣愛有求，緣求有利，緣利有分，
緣分有染欲，緣染欲有著，緣著有慳，緣慳有家，緣家有守。
阿難！緣守故便有刀杖，鬪諍、諛諂、欺誑、
妄言、兩舌，起無量惡不善之法，有如此具足純生大苦陰。
阿難！若無守，各各無守者，設使離守，當有刀杖、
鬪諍、諛諂、欺誑、妄言、兩舌，起無量惡不善之法耶？」
^cb579a8答曰：「無也。」
「阿難！是故當知是刀杖、鬪諍、諛諂、欺誑、
妄言、兩舌，起無量惡不善之法。
因是習、是本、是緣者，謂此守也。
所以者何？緣守故則有刀杖、鬪諍、諛諂、
欺誑、妄言、兩舌，起無量惡不善之法，有如此具足純生大苦陰。
^cb579a13「阿難！緣家有守者，此說緣家有守，當知所謂緣家有守。
阿難！若無家，各各無家者，設使離家，當有守耶？」
^cb579a15答曰：「無也。」
^cb579a16「阿難！是故當知是守因、守習、守本、守緣者，謂此家也。
所以者何？緣家故則有守。
^cb579a18「阿難！緣慳有家者，此說緣慳有家，當知所謂緣慳有家。
阿難！若無慳，各各無慳者，設使離慳，當有家耶？」
^cb579a20答曰：「無也。」
「阿難！是故當知是家因、家習、家本、家緣者，謂此慳也。
所以者何？緣慳故則有家。
^cb579a22「阿難！緣著有慳者，此說緣著有慳，當知所謂緣著有慳。
阿難！若無著，各各無著者，設使離著，當有慳耶？」
^cb579a25答曰：「無也。」
「阿難！是故當知是慳因、慳習、慳本、慳緣者，謂此著也。
所以者何？緣著故則有慳。
^cb579a27「阿難！緣欲有著者，此說緣欲有著，當知所謂緣欲有著。
阿難！若無欲，各各無欲者，設使離欲，當有著耶？」
^cb579a29答曰：「無也。」
^cb579b1「阿難！是故當知是著因、著習、著本、著緣者，謂此欲也。
所以者何？緣欲故則有著。
^cb579b2「阿難！緣分有染欲者，此說緣分有染欲，當知所謂緣分有染欲。
阿難！若無分，各各無分者，設使離分，當有染欲耶？」
^cb579b5答曰：「無也。」
^cb579b6「阿難！是故當知是染欲因、染欲習、染欲本、
染欲緣者，謂此分也。
所以者何？緣分故則有染欲。
^cb579b8「阿難！緣利有分者，此說緣利有分，當知所謂緣利有分。
阿難！若無利，各各無利者，設使離利，當有分耶？」
^cb579b10答曰：「無也。」
「阿難！是故當知是分因、分習、分本、分緣者，謂此利也。
所以者何？緣利故則有分。
^cb579b12「阿難！緣求有利者，此說緣求有利，當知所謂緣求有利。
阿難！若無求，各各無求者，設使離求，當有利耶？」
^cb579b15答曰：「無也。」
「阿難！是故當知是利因、利習、利本、利緣者，謂此求也。
所以者何？緣求故別有利。
^cb579b17「阿難！緣愛有求者，此說緣愛有求，當知所謂緣愛有求。
阿難！若無愛，各各無愛者，設使離愛，當有求耶？」
^cb579b20答曰：「無也。」
「阿難！是故當知是求因、求習、求本、求緣者，謂此愛也。
所以者何？緣愛故則有求。
^cb579b22「阿難！欲愛及有愛，此二法因覺、緣覺致來。
阿難！若有問者：『覺有緣耶？』
當如是答：『覺亦有緣。』
若有問者：『覺有何緣？』
當如是答：『緣更樂也。』
當知所謂緣更樂有覺。
阿難！若無有眼更樂，各各無眼更樂者，
設使離眼更樂，當有緣眼更樂生樂覺、
苦覺、不苦不樂覺耶？」
^cb579b28答曰：「無也。」
「阿難！若無耳、鼻、舌、身、意更樂，各各無意更樂者。
設使離意更樂，當有緣意更樂生樂覺、
苦覺、不苦不樂覺耶？」
^cb579c2答曰：「無也。」
「阿難！是故當知是覺因、覺習、覺本、覺緣者，謂此更樂也。
所以者何？緣更樂故則有覺。
^cb579c4「阿難！若有問者：『更樂有緣耶？』
當如是答：『更樂有緣。』
若有問者：『更樂有何緣？』
當如是答：『緣名色也。』
當知所謂緣名色有更樂。
阿難！所行、所緣有名身，離此行、離此緣有有對更樂耶？」
^cb579c8答曰：「無也。」
^cb579c9「阿難！所行、所緣有色身，離此行、離此緣有增語更樂耶？」
^cb579c10答曰：「無也。」
「設使離名身及色身，當有更樂施設更樂耶？」
^cb579c11答曰：「無也。」
^cb579c12「阿難！是故當知是更樂因、更樂習、更樂本、
更樂緣者，謂此名色也。
所以者何？緣名色故則有更樂。
^cb579c14「阿難！若有問者：『名色有緣耶？』
當如是答：『名色有緣。』
若有問者：『名色有何緣？』
當如是答：『緣識也。』
當知所謂緣識有名色。
阿難！若識不入母胎者，有名色成此身耶？」
^cb579c18答曰：「無也。」
「阿難！若識入胎即出者，名色會精耶？」
^cb579c19答曰：「不會。」
「阿難！若幼童男童女、識初斷壞不有者，名色轉增長耶？」
^cb579c21答曰：「不也。」
「阿難！是故當知是名色因、名色習、名色本、
名色緣者，謂此識也。
所以者何？緣識故則有名色。
^cb579c23「阿難！若有問者：『識有緣耶？』
當如是答：『識亦有緣。』
若有問者：『識有何緣？』
當如是答：『緣名色也。』
當知所謂緣名色有識。
阿難！若識不得名色，若識不立、不倚名色者，
識寧有生、有老、有病、有死、有苦耶？」
^cb579c28答曰：「無也。」
「阿難！是故當知是識因、識習、識本、識緣者，謂此名色也。
所以者何？緣名色故則有識。
阿難！是為緣名色有識，緣識亦有名色，
由是增語，增語說傳，傳說可施設有，謂識、名色共俱也。
阿難！云何有一見有神耶？」
^cb580a4尊者阿難白世尊曰：「世尊為法本，世尊為法主，
法由世尊，唯願說之，我今聞已，得廣知義。」
^cb580a6佛便告曰：「阿難！諦聽，善思念之，我當為汝分別其義。」
尊者阿難受教而聽。
^cb580a8佛言：「阿難！或有一見覺是神，或復有一不見覺是神，
見神能覺，然神法能覺。
或復有一不見覺是神，亦不見神能覺，
然神法能覺，但見神無所覺。
阿難！若有一見覺是神者，應當問彼：『汝有三覺：
樂覺、苦覺、不苦不樂覺，汝此三覺為見何覺？
是神耶？』阿難！當復語彼：『若有覺樂覺者，
彼於爾時二覺滅：苦覺、不苦不樂覺，彼於爾時唯覺樂覺。
樂覺者，是無常法、苦法、滅法。
若樂覺已滅，彼不作是念，非為神滅耶？』
阿難！若復有一覺苦覺者，彼於爾時二覺滅：
樂覺、不苦不樂覺，彼於爾時唯覺苦覺。
苦覺者，是無常法、苦法、滅法。
若苦覺已滅，彼不作是念，非為神滅耶？
阿難！若復有一覺不苦不樂覺者，彼於爾時二覺滅：
樂覺、苦覺，彼於爾時唯覺不苦不樂覺。
不苦不樂覺者，是無常法、苦法、滅法。
若不苦不樂覺已滅，彼不作是念，非為神滅耶？
阿難！彼如是無常法但離苦樂，當復見覺是神耶？」
^cb580a27答曰：「不也。」
「阿難！是故彼如是無常法但離苦樂，不應復見覺是神也。
阿難！若復有一不見覺是神，然神能覺，
見神法能覺者，應當語彼：『汝若無覺者，
覺不可得，不應說是我所有。』
阿難！彼當復如是見覺不是神，然神能覺，見神法能覺耶？」
^cb580b3答曰：「不也。」
^cb580b4「阿難！是故彼不應如是見覺非神，神能覺，見神法能覺。
阿難！若復有一不見覺是神，亦不見神能覺，
然神法能覺，但見神無所覺者，應當語彼：
『汝若無覺都不可得，神離覺者，不應神清淨。』
阿難！彼當復見覺非神，亦不見神能覺、
神法能覺，但見神無所覺耶？」
^cb580b10答曰：「不也。」
「阿難！是故彼不應如是見覺非神，亦不見神能覺、
神法能覺，但見神無所覺，是謂有一見有神也。
阿難！云何有一不見有神耶？」
^cb580b13尊者阿難白世尊曰：「世尊為法本，世尊為法主，
法由世尊，唯願說之，我今聞已，得廣知義。」
^cb580b15佛便告曰：「阿難！諦聽，善思念之，我當為汝分別其義。」
尊者阿難受教而聽。
^cb580b17佛言：「阿難！或有一不見覺是神，亦不見神能覺，
然神法能覺，亦不見神無所覺。
彼如是不見已，則不受此世間，彼不受已，
則不疲勞，不疲勞已，便般涅槃，我生已盡，
梵行已立，所作已辦，不更受有，知如真。
阿難！是謂增語，增語說傳，傳說可施設有，
知是者，則無所受。
阿難！若比丘如是正解脫者，此不復有見如來終、
見如來不終、見如來終不終、見如來亦非終亦非不終，是謂有一不見有神也。
阿難！云何有一有神施設而施設耶？」
^cb580b27尊者阿難白世尊曰：「世尊為法本，世尊為法主，
法由世尊，唯願說之，我今聞已，得廣知義。」
^cb580c1佛便告曰：「阿難！諦聽，善思念之，我當為汝分別其義。」
尊者阿難受教而聽。
^cb580c2佛言：「阿難！或有一少色是神施設而施設。
或復有一非少色是神施設而施設，無量色是神施設而施設。
或復有一非少色是神施設而施設，亦非無量色是神施設而施設，
少無色是神施設而施設。
或復有一非少色是神施設而施設，亦非無量色是神施設而施設，
亦非少無色是神施設而施設，無量無色是神施設而施設。
^cb580c10「阿難！若有一少色是神施設而施設者，
彼今少色是神施設而施設，身壞命終，
亦如是說、亦如是見，有神若離少色時，
亦如是如是思，彼作如是念。
阿難！如是有一少色是神施設而施設，如是有一少色是神見著而著。
^cb580c15「阿難！若復有一非少色是神施設而施設，
無量色是神施設而施設者，彼今無量色是神施設而施設，
身壞命終，亦如是說、亦如是見，有神若離無量色時，
亦如是如是思，彼作如是念。
阿難！如是有一無量色是神施設而施設，如是無量色是神見著而著。
^cb580c21「阿難！若復有一非少色是神施設而施設，
亦非無量色是神施設而施設，少無色是神施設而施設者，
彼今少無色是神施設而施設，身壞命終，
亦如是說、亦如是見，有神若離少無色時，
亦如是如是思，彼作如是念。
阿難！如是有一少無色是神施設而施設，如是有一少無色是神見著而著。
^cb580c28「阿難！若復有一非少色是神施設而施設，
亦非無量色是神施設而施設，亦非少無色是神施設而施設，
無量無色是神施設而施設者，彼今無量無色是神施設而施設，
身壞命終，亦如是說、亦如是見，有神若離無量無色時，
亦如是如是思，彼作如是念。
阿難！如是有一無量無色是神施設而施設，
如是有一無量無色是神見著而著，是謂有一有神施設而施設也。
^cb581a8「阿難！云何有一無神施設而施設耶？」
^cb581a9尊者阿難白世尊曰：「世尊為法本，世尊為法主，
法由世尊，唯願說之，我今聞已，得廣知義。」
^cb581a11佛便告曰：「阿難！諦聽，善思念之，我當為汝分別其義。」
尊者阿難受教而聽。
^cb581a13佛言：「阿難！或有一非少色是神施設而施設，
亦非無量色是神施設而施設，亦非少無色是神施設而施設，
亦非無量無色是神施設而施設。
阿難！若有一非少色是神施設而施設者，
彼非今少色是神施設而施設，身壞命終，
亦不如是說、亦不如是見，有神若離少色時，
亦不如是如是思，亦不作如是念。
阿難！如是有一非少色是神施設而施設，如是有一非少色是神不見著而著。
^cb581a22「阿難！若復有一非無量色是神施設而施設者，
彼非今無量色是神施設而施設，身壞命終，
亦不如是說、亦不如是見，有神若離無量色時，
亦不如是如是思，亦不作如是念。
阿難！如是有一非無量色是神施設而施設，如是有一非無量色是神不見著而著。
^cb581a28「阿難！若復有一非少無色是神施設而施設者，
彼非今少無色是神施設而施設，身壞命終，
亦不如是說、亦不如是見，有神若離少無色時，
亦不如是如是思，亦不作如是念。
阿難！如是有一非少無色是神施設而施設，如是有一非少無色是神不見著而著。
^cb581b5「阿難！若復有一非無量無色是神施設而施設者，
彼非今無量無色是神施設而施設，身壞命終，
亦不如是說、亦不如是見，有神若離無量無色時，
亦不如是如是思，亦不作如是念。
阿難！如是有一非無量無色是神施設而施設，如是有一非無量無色是神不見著而著。
阿難！是謂有一無神施設而施設也。
^cb581b12「復次，阿難！有七識住及二處。
云何七識住？有色眾生若干身、若干想，
謂人及欲天，是謂第一識住。
復次，阿難！有色眾生若干身、一想，謂梵天初生不夭壽，是謂第二識住。
復次，阿難！有色眾生一身、若干想，謂晃昱天，是謂第三識住。
復次，阿難！有色眾生一身、一想，謂遍淨天，是謂第四識住。
復次，阿難！有無色眾生度一切色想，滅有對想，
不念若干想，無量空處，是空處成就遊，
謂無量空處天，是謂第五識住。
復次，阿難！有無色眾生度一切無量空處，
無量識處，是識處成就遊，謂無量識處天，是謂第六識住。
復次，阿難！有無色眾生度一切無量識處，
無所有處，是無所有處成就遊，謂無所有處天，是謂第七識住。
^cb581b27「阿難！云何有二處，有色眾生無想無覺，
謂無想天，是謂第一處。
復次，阿難！有無色眾生度一切無所有處，
非有想非無想處，是非有想非無想處成就遊，
謂非有想非無想處天，是謂第二處。
^cb581c2「阿難！第一識住者，有色眾生若干身、若干想，謂人及欲天。
若有比丘知彼識住、知識住習，知滅、知味、
知患、知出要如真。
阿難！此比丘寧可樂彼識住，計著住彼識住耶？」
^cb581c6答曰：「不也。」
「阿難！第二識住者，有色眾生若干身、一想，謂梵天初生不夭壽。
若有比丘知彼識住、知識住習，知滅、知味、
知患、知出要如真。
阿難！此比丘寧可樂彼識住，計著住彼識住耶？」
^cb581c10答曰：「不也。」
^cb581c11「阿難！第三識住者，有色眾生一身、若干想，謂晃昱天。
若有比丘知彼識住、知識住習，知滅、知味、
知患、知出要如真。
阿難！此比丘寧可樂彼識住，計著住彼識住耶？」
^cb581c14答曰：「不也。」
^cb581c15「阿難！第四識住者，有色眾生一身、一想，謂遍淨天。
若有比丘知彼識住、知識住習，知滅、知味、
知患、知出要如真。
阿難！此比丘寧可樂彼識住，計著住彼識住耶？」
^cb581c18答曰：「不也。」
^cb581c19「阿難！第五識住者，無色眾生度一切色想，
滅有對想，不念若干想，無量空處，是空處成就遊，謂無量空處天。
若有比丘知彼識住、知識住習，知滅、知味、
知患、知出要如真。
阿難！此比丘寧可樂彼識住，計著住彼識住耶？」
^cb581c24答曰：「不也。」
「阿難！第六識住者，無色眾生度一切無量空處，
無量識處，是識處成就遊，謂無量識處天。
若有比丘知彼識住、知識住習，知滅、知味、
知患、知出要如真。
阿難！此比丘寧可樂彼識住，計著住彼識住耶？」
^cb581c29答曰：「不也。」
「阿難！第七識住者，無色眾生度一切無量識處，
無所有處，是無所有處成就遊，謂無所有處天。
若有比丘知彼識住、知識住習，知滅、知味、
知患、知出要如真。
阿難！此比丘寧可樂彼識住，計著住彼識住耶？」
^cb582a5答曰：「不也。」
「阿難！第一處者，有色眾生無想無覺，謂無想天。
若有比丘知彼處、知彼處習，知滅、知味、
知患、知出要如真。
阿難！此比丘寧可樂彼處，計著住彼處耶？」
^cb582a9答曰：「不也。」
「阿難！第二處者，無色眾生度一切無所有處，
非有想非無想處，是非有想非無想處成就遊，謂非有想非無想處天。
若有比丘知彼處、知彼處習，知滅、知味、
知患、知出要如真。
阿難！此比丘寧可樂彼處，計著住彼處耶？」
^cb582a14答曰：「不也。」
「阿難！若有比丘彼七識住及二處知如真，
心不染著，得解脫者，是謂比丘阿羅訶，名慧解脫。
^cb582a17「復次，阿難！有八解脫。
云何為八？色觀色，是謂第一解脫。
復次，內無色想外觀色，是謂第二解脫。
復次，淨解脫身作證成就遊，是謂第三解脫。
復次，度一切色想，滅有對想，不念若干想，
無量空處，是無量空處成就遊，是謂第四解脫。
復次，度一切無量空處，無量識處，是無量識處成就遊，是謂第五解脫。
復次，度一切無量識處，無所有處，是無所有處成就遊，是謂第六解脫。
復次，度一切無所有處，非有想非無想處，
是非有想非無想處成就遊，是謂第七解脫。
復次，度一切非有想非無想處，想知滅解脫身作證成就遊，
及慧觀諸漏盡知，是謂第八解脫。
阿難！若有比丘彼七識住及二處知如真，
心不染著，得解脫，及此八解脫，順逆身作證成就遊，
亦慧觀諸漏盡者，是謂比丘阿羅訶，名俱解脫。」
^cb582b4佛說如是。尊者阿難及諸比丘聞佛所說，歡喜奉行。
^lb^ck98【念處經】因品念處經第二〔第二小土城誦〕
^cb582b8我聞如是：
一時，佛遊拘樓瘦，在劒磨瑟曇拘樓都邑。
^cb582b9爾時，世尊告諸比丘：「有一道淨眾生，度憂畏，
滅苦惱，斷啼哭，得正法，謂四念處。
若有過去諸如來、無所著、等正覺，悉斷五蓋——心穢、
慧羸，立心正住於四念處，修七覺支，得覺無上正盡之覺。
若有未來諸如來、無所著、等正覺，悉斷五蓋——心穢、
慧羸，立心正住於四念處，修七覺支，得覺無上正盡之覺。
我今現在如來、無所著、等正覺，我亦斷五蓋——心穢、
慧羸，立心正住於四念處，修七覺支，得覺無上正盡之覺。
^cb582b18「云何為四？觀身如身念處，如是觀覺、心、法如法念處。
云何觀身如身念處？
比丘者，行則知行，住則知住，坐則知坐，
臥則知臥，眠則知眠，寤則知寤，眠寤則知眠寤。
如是比丘觀內身如身，觀外身如身，立念在身，
有知有見，有明有達，是謂比丘觀身如身。
復次，比丘觀身如身，比丘者，正知出入，
善觀分別，屈伸低昂，儀容庠序，善著僧伽梨及諸衣鉢，
行住坐臥，眠寤語默皆正知之。
如是比丘觀內身如身，觀外身如身，立念在身，
有知有見，有明有達，是謂比丘觀身如身。
^cb582b29「復次，比丘觀身如身，比丘者，生惡不善念，
以善法念治斷滅止，猶木工師、木工弟子，
彼持墨繩，用拼於木，則以利斧斫治令直。
如是比丘生惡不善念，以善法念治斷滅止。
如是比丘觀內身如身，觀外身如身，立念在身，
有知有見，有明有達，是謂比丘觀身如身。
復次，比丘觀身如身，比丘者，齒齒相著，
舌逼上齶，以心治心，治斷滅止。
猶二力士捉一羸人，處處旋捉，自在打鍛。
如是比丘齒齒相著，舌逼上齶，以心治心，治斷滅止。
如是比丘觀內身如身，觀外身如身，立念在身，
有知有見，有明有達，是謂比丘觀身如身。
^cb582c12「復次，比丘觀身如身，比丘者，念入息即知念入息，
念出息即知念出息，入息長即知入息長，
出息長即知出息長，入息短即知入息短，
出息短即知出息短；覺一切身息入，覺一切身息出，
覺止身行息入，覺止口行息出。
如是比丘觀內身如身，觀外身如身，立念在身，
有知有見，有明有達，是謂比丘觀身如身。
^cb582c20「復次，比丘觀身如身，比丘者，離生喜樂，
漬身潤澤，普遍充滿於此身中，離生喜樂無處不遍。
猶工浴人器盛澡豆，水和成摶，水漬潤澤，普遍充滿無處不周。
如是比丘離生喜樂，漬身潤澤，普遍充滿於此身中，離生喜樂無處不遍。
如是比丘觀內身如身，觀外身如身，立念在身，
有知有見，有明有達，是謂比丘觀身如身。
^cb582c27「復次，比丘觀身如身，比丘者，定生喜樂，
漬身潤澤，普遍充滿於此身中，定生喜樂無處不遍。
猶如山泉，清淨不濁，充滿流溢，四方水來，
無緣得入，即彼泉底，水自涌出，流溢於外，
漬山潤澤，普遍充滿無處不周。
如是比丘定生喜樂，漬身潤澤，普遍充滿於此身中，定生喜樂無處不遍。
如是比丘觀內身如身，觀外身如身，立念在身，
有知有見，有明有達，是謂比丘觀身如身。
^cb583a7「復次，比丘觀身如身，比丘者，無喜生樂，
漬身潤澤，普遍充滿於此身中，無喜生樂無處不遍。
猶青蓮華，紅、赤、白蓮，水生水長，在於水底，
彼根莖華葉悉漬潤澤，普遍充滿無處不周。
如是比丘無喜生樂，漬身潤澤，普遍充滿於此身中，無喜生樂無處不遍。
如是比丘觀內身如身，觀外身如身，立念在身，
有知有見，有明有達，是謂比丘觀身如身。
^cb583a14「復次，比丘觀身如身，比丘者，於此身中，
以清淨心意解遍滿成就遊，於此身中，以清淨心無處不遍。
猶有一人，被七肘衣或八肘衣，從頭至足，於其身體無處不覆。
如是比丘於此身中，以清淨心無處不遍。
如是比丘觀內身如身，觀外身如身，立念在身，
有知有見，有明有達，是謂比丘觀身如身。
^cb583a21「復次，比丘觀身如身，比丘者，念光明想，
善受善持，善憶所念，如前後亦然，如後前亦然，
如晝夜亦然，如夜晝亦然，如下上亦然，如上下亦然。
如是不顛倒，心無有纏，修光明心，心終不為闇之所覆。
如是比丘觀內身如身，觀外身如身，立念在身，
有知有見，有明有達，是謂比丘觀身如身。
^cb583a28「復次，比丘觀身如身，比丘者，善受觀相，
善憶所念，猶如有人，坐觀臥人，臥觀坐人。
如是比丘善受觀相，善憶所念。
如是比丘觀內身如身，觀外身如身，立念在身，
有知有見，有明有達，是謂比丘觀身如身。
^cb583b4「復次，比丘觀身如身，比丘者，此身隨住，
隨其好惡，從頭至足，觀見種種不淨充滿：
『我此身中有髮、髦、爪、齒、麁細薄膚、皮、肉、
筋、骨、心、腎、肝、肺、大腸、小腸、脾、胃、摶糞、腦及腦根、
淚、汗、涕、唾、膿、血、肪、髓、涎、膽、小便。』
猶如器盛若干種子，有目之士，悉見分明，
謂稻、粟種、蔓菁、芥子。
如是比丘此身隨住，隨其好惡，從頭至足，
觀見種種不淨充滿：『我此身中有髮、髦、
爪、齒、麤細薄膚、皮、肉、筋、骨、心、腎、肝、肺、大腸、
小腸、脾、胃、摶糞、腦及腦根、淚、汗、涕、唾、膿、
血、肪、髓、涎、膽、小便。』
如是比丘觀內身如身，觀外身如身，立念在身，
有知有見，有明有達，是謂比丘觀身如身。
^cb583b17「復次，比丘觀身如身，比丘者，觀身諸界，
我此身中有地界、水界、火界、風界、空界、識界。
猶如屠兒殺牛，剝皮布地於上，分作六段。
如是比丘觀身諸界，我此身中，地界、水界、
火界、風界、空界、識界。
如是比丘觀內身如身，觀外身如身，立念在身，
有知有見，有明有達，是謂比丘觀身如身。
^cb583b23「復次，比丘觀身如身，比丘者，觀彼死屍，
或一、二日，至六、七日，烏鵄所啄，犲狼所食，
火燒埋地，悉腐爛壞，見已自比：『今我此身亦復如是，
俱有此法，終不得離。』
如是比丘觀內身如身，觀外身如身，立念在身，
有知有見，有明有達，是謂比丘觀身如身。
^cb583b29「復次，比丘觀身如身，比丘者，如本見息道骸骨青色，
爛腐食半，骨璅在地，見已自比：『今我此身亦復如是，
俱有此法，終不得離。』
如是比丘觀內身如身，觀外身如身，立念在身，
有知有見，有明有達，是謂比丘觀身如身。
復次，比丘觀身如身，比丘者，如本見息道離皮肉血，
唯筋相連，見已自比：『今我此身亦復如是，
俱有此法，終不得離。』
如是比丘觀內身如身，觀外身如身，立念在身，
有知有見，有明有達，是謂比丘觀身如身。
^cb583c10「復次，比丘觀身如身，比丘者，如本見息道骨節解散，
散在諸方，足骨、膞骨、髀骨、髖骨、脊骨、肩骨、
頸骨、髑髏骨，各在異處，見已自比：『今我此身亦復如是，
俱有此法，終不得離。』
如是比丘觀內身如身，觀外身如身，立念在身，
有知有見，有明有達，是謂比丘觀身如身。
復次，比丘觀身如身，比丘者，如本見息道骨白如螺，
青猶鴿色，赤若血塗，腐壞碎粖，見已自比：
『今我此身亦復如是，俱有此法，終不得離。』
如是比丘觀內身如身，觀外身如身，立念在身，
有知有見，有明有達，是謂比丘觀身如身。
若比丘、比丘尼，如是少少觀身如身者，是謂觀身如身念處。
^cb583c24「云何觀覺如覺念處？
比丘者，覺樂覺時，便知覺樂覺。
覺苦覺時，便知覺苦覺。
覺不苦不樂覺時，便知覺不苦不樂覺。
覺樂身、苦身、不苦不樂身；樂心、苦心、不苦不樂心；
樂食、苦食、不苦不樂食；樂無食、苦無食、
不苦不樂無食；樂欲、苦欲、不苦不樂欲。
樂無欲、苦無欲覺、不苦不樂無欲覺時，便知覺不苦不樂無欲覺。
如是比丘觀內覺如覺，觀外覺如覺，立念在覺，
有知有見，有明有達，是謂比丘觀覺如覺。
若比丘、比丘尼如是少少觀覺如覺者，是謂觀覺如覺念處。
^cb584a5「云何觀心如心念處？
比丘者，有欲心知有欲心如真，無欲心知無欲心如真，
有恚，無恚，有癡，無癡，有穢污，無穢污。
有合，有散，有下，有高，有小，有大，修，不修，
定，不定，有不解脫心知不解脫心如真，有解脫心知解脫心如真。
如是比丘觀內心如心，觀外心如心，立念在心，
有知有見，有明有達，是謂比丘觀心如心。
若有比丘、比丘尼如是少少觀心如心者，是謂觀心如心念處。
^cb584a14「云何觀法如法念處？
眼緣色生內結，比丘者，內實有結知內有結如真，
內實無結知內無結如真，若未生內結而生者知如真，
若已生內結滅不復生者知如真；如是耳、
鼻、舌、身，意緣法生內結，比丘者，內實有結知內有結如真，
內實無結知內無結如真，若未生內結而生者知如真，若已生內結滅不復生者知如真。
如是比丘觀內法如法，觀外法如法，立念在法，
有知有見，有明有達，是謂比丘觀法如法，謂內六處。
^cb584a24「復次，比丘觀法如法。
比丘者，內實有欲知有欲如真，內實無欲知無欲如真，
若未生欲而生者知如真，若已生欲滅不復生者知如真，
如是瞋恚、睡眠、調悔。
內實有疑知有疑如真，內實無疑知無疑如真，
若未生疑而生者知如真，若已生疑滅不復生者知如真。
如是比丘觀內法如法，觀外法如法，立念在法，
有知有見，有明有達，是謂比丘觀法如法，謂五蓋也。
^cb584b3「復次，比丘觀法如法。
比丘者，內實有念覺支知有念覺支如真，
內實無念覺支知無念覺支如真，若未生念覺支而生者知如真，
若已生念覺支便住不忘而不衰退，轉修增廣者知如真，
如是法、精進、喜、息、定。
比丘者，內實有捨覺支知有捨覺支如真，
內實無捨覺支知無捨覺支如真，若未生捨覺支而生者知如真，
若已生捨覺支便住不忘而不衰退，轉修增廣者知如真。
如是比丘觀內法如法，觀外法如法，立念在法，
有知有見，有明有達，是謂比丘觀法如法，謂七覺支。
若有比丘、比丘尼如是少少觀法如法者，是謂觀法如法念處。
^cb584b16「若有比丘、比丘尼七年立心正住四念處者，
彼必得二果，或現法得究竟智，或有餘得阿那含，
置七年，六五四三二一年。
若有比丘、比丘尼七月立心正住四念處者，
彼必得二果，或現法得究竟智，或有餘得阿那含，
置七月，六五四三二一月。
若有比丘、比丘尼七日七夜立心正住四念處者，
彼必得二果，或現法得究竟智，或有餘得阿那含，
置七日七夜，六五四三二，置一日一夜。
若有比丘、比丘尼少少須臾頃立心正住四念處者，
彼朝行如是，暮必得昇進，暮行如是，朝必得昇進。」
^cb584b27佛說如是。彼諸比丘聞佛所說，歡喜奉行。

^pb1^folio#agmm25中阿含經卷第二十五
^lb^au〔東晉罽賓三藏瞿曇僧伽提婆譯〕
^lb^ck99【苦陰經】因品苦陰經第三〔第二小土城誦〕
^cb584c9我聞如是：
一時，佛遊舍衛國，在勝林給孤獨園。
^cb584c10爾時，諸比丘於中食後，少有所為，集坐講堂。
於是眾多異學，中後仿佯往詣諸比丘所，
共相問訊，却坐一面，語諸比丘：「諸賢！
沙門瞿曇施設知斷欲，施設知斷色，施設知斷覺。
諸賢！我等亦施設知斷欲，施設知斷色，施設知斷覺。
沙門瞿曇及我等此二知二斷，為有何勝？
有何差別？」
^cb584c16於是，諸比丘聞彼眾多異學所說，不是亦不非，
默然起去，並作是念：「如此所說，我等當從世尊得知。」
便詣佛所，稽首作禮，却坐一面，謂與眾多異學所可共論，盡向佛說。
^cb584c20彼時，世尊告諸比丘：「汝等即時應如是問眾多異學：『諸賢！
云何欲味？云何欲患？
云何欲出要？云何色味？
云何色患？云何色出要？
云何覺味？云何覺患？
云何覺出要？』諸比丘！
若汝等作如是問者，彼等聞已，便更互相難說外餘事，
瞋諍轉增，必從座起，默然而退。
所以者何？我不見此世，天及魔、梵、沙門、
梵志、一切餘眾，能知此義而發遣者，唯有如來、如來弟子或從此聞。」
^cb584c29佛言：「云何欲味？謂因五欲功德，生樂生喜，
極是欲味，無復過是，所患甚多。
^cb585a2「云何欲患？族姓子者，隨其伎術以自存活，
或作田業、或行治生、或以學書、或明算術、
或知工數、或巧刻印、或作文章、或造手筆、
或曉經書、或作勇將、或奉事王。
彼寒時則寒，熱時則熱，飢渴、疲勞、蚊虻所蜇𧎴，
作如是業，求圖錢財。
彼族姓子如是方便，作如是行，作如是求，
若不得錢財者，便生憂苦、愁慼、懊惱，心則生癡，
作如是說：『唐作唐苦，所求無果。』
彼族姓子如是方便作如是行，作如是求，
若得錢財者，彼便愛惜，守護密藏。
所以者何？『我此財物，莫令王奪、賊劫、火燒、
腐壞、亡失，出財無利，或作諸業，而不成就。』
彼作如是守護密藏，若有王奪、賊劫、火燒、
腐壞、亡失，便生憂苦、愁慼、懊惱，心則生癡，
作如是說：『若有長夜所可愛念者，彼則亡失。』
是謂現法苦陰，因欲緣欲，以欲為本。
^cb585a18「復次，眾生因欲緣欲，以欲為本故，母共子諍，
子共母諍，父子、兄弟、姉妹、親族展轉共諍。
彼既如是共鬪諍已，母說子惡，子說母惡，
父子、兄弟、姉妹、親族更相說惡，況復他人？
是謂現法苦陰，因欲緣欲，以欲為本。
^cb585a23「復次，眾生因欲緣欲，以欲為本故，王王共諍，
梵志梵志共諍，居士居士共諍，民民共諍，
國國共諍，彼因鬪諍共相憎故，以種種器仗，
轉相加害，或以拳扠石擲，或以杖打刀斫，
彼當鬪時，或死、或怖，受極重苦，是謂現法苦陰，
因欲緣欲，以欲為本。
^cb585a28「復次，眾生因欲緣欲，以欲為本故，著鎧被袍，
持矟弓箭，或執刀楯入在軍陣，或以象鬪，
或馬、或車，或以步軍，或以男女鬪。
彼當鬪時，或死、或怖，受極重苦，是謂現法苦陰，
因欲緣欲，以欲為本。
^cb585b4「復次，眾生因欲緣欲，以欲為本故，著鎧被袍，
持矟弓箭，或執刀楯往奪他國，攻城破塢，
共相格戰，打鼓吹角，高聲喚呼，或以槌打，
或以鉾戟，或以利輪，或以箭射，或亂下石，
或以大弩，或以融銅珠子灑之。
彼當鬪時，或死、或怖，受極重苦，是謂現法苦陰，
因欲緣欲，以欲為本。
^cb585b11「復次，眾生因欲緣欲，以欲為本故，著鎧被袍，
持矟弓箭，或執刀楯入村、入邑、入國、入城，
穿牆發藏，劫奪財物，斷截王路，或至他巷，
壞村、害邑、滅國、破城。
於中或為王人所捉，種種考治，截手、截足或截手足，
截耳、截鼻或截耳鼻，或臠臠割，拔鬚、拔髮或拔鬚髮，
或著檻中衣裹火燒，或以沙壅草纏火𤋲，
或內鐵驢腹中，或著鐵猪口中，或置鐵虎口中燒，
或安銅釜中，或著鐵釜中煮，或段段截，
或利叉刺，或鐵鉤鉤，或臥鐵床以沸油澆，
或坐鐵臼以鐵杵擣，或龍蛇蜇，或以鞭鞭，
或以杖撾，或以棒打，或生貫高標上，或梟其首。
彼在其中，或死或怖，受極重苦，是謂現法苦陰，
因欲緣欲，以欲為本。
^cb585b25「復次，眾生因欲緣欲，以欲為本故，行身惡行，
行口、意惡行，彼於後時，疾病著床，或坐、
臥地，以苦逼身，受極重，苦不可愛樂。
彼若有身惡行，口、意惡行，彼臨終時在前覆障，
猶日將沒大山崗側，影障覆地。
如是，彼若有身惡行，口、意惡行，在前覆障，
彼作是念：『我本惡行，在前覆我，我本不作福業，多作惡業。
若使有人作惡凶暴唯為罪，不作福、不行善，
無所畏、無所依、無所歸，隨生處者，我必生彼。』
從是有悔，悔者不善死，無福命終，是謂現法苦陰，
因欲緣欲，以欲為本。
^cb585c7「復次，眾生因欲緣欲，以欲為本故，行身惡行，
行口、意惡行，彼因身、口、意惡行故，因此、
緣此，身壞命終，必至惡處，生地獄中，是謂後世苦陰，
因欲緣欲，以欲為本，是謂欲患。
^cb585c11「云何欲出要？若斷除欲，捨離於欲，滅欲欲盡，
度欲出要，是謂欲出要。
若有沙門、梵志，欲味、欲患、欲出要不知如真者，
彼終不能自斷其欲，況復能斷於他欲耶？
若有沙門、梵志，欲味、欲患、欲出要知如真者，
彼既自能除，亦能斷他欲。
^cb585c17「云何色味？若剎利女、梵志、居士、工師女，
年十四五，彼於爾時，美色最妙。
若因彼美色、緣彼美色故，生樂生喜，極是色味無復過是，所患甚多。
^cb585c20「云何色患？若見彼姝而於後時極大衰老，
頭白齒落，背僂脚戾，拄杖而行，盛壯日衰，
壽命垂盡，身體震動，諸根毀熟，於汝等意云何？
若本有美色，彼滅生患耶？」
^cb585c24答曰：「如是。」
「復次，若見彼姝疾病著床，或坐、臥地，以苦逼身，
受極重苦，於汝等意云何？
若本有美色，彼滅生患耶？」
答曰：「如是。」
^cb585c27「復次，若見彼姝死，或一二日至六七日，
烏鵄所啄，犲狼所食，火燒埋地，悉爛腐壞，於汝等意云何？
若本有美色，彼滅生患耶？」
^cb586a1答曰：「如是。」
「復次，若見彼姝息道，骸骨青色爛腐，食半骨璅在地，於汝等意云何？
若本有美色，彼滅生患耶？」
^cb586a3答曰：「如是。」
^cb586a4「復次，若見彼姝息道，離皮肉血，唯筋相連，於汝等意云何？
若本有美色，彼滅生患耶？」
^cb586a6答曰：「如是。」
「復次，若見彼姝息道，骨節解散，散在諸方，
足骨、𨄔𬧅骨、髀骨、髖骨、脊骨、肩骨、
頸骨、髑髏骨各在異處，於汝等意云何？
若本有美色，彼滅生患耶？」
^cb586a9答曰：「如是。」
「復次，若見彼姝息道，骨白如螺，青猶鴿色，
赤若血塗，腐壞碎末，於汝等意云何？
若本有美色，彼滅生患耶？」
^cb586a12答曰：「如是。」
「是謂色患。」
^cb586a13「云何色出要？若斷除色，捨離於色，滅色色盡，
度色出要，是謂色出要。
若有沙門、梵志，色味、色患、色出要不知如真者，
彼終不能自斷其色，況復能斷於他色耶？
若有沙門、梵志，色味、色患、色出要知如真者，
彼既自能除，亦能斷他色。
^cb586a18「云何覺味？比丘者，離欲、離惡不善之法，
至得第四禪成就遊，彼於爾時不念自害，
亦不念害他，若不念害者，是謂覺樂味。
所以者何？不念害者，成就是樂，是謂覺味。
^cb586a22「云何覺患？覺者是無常法、苦法、滅法，是謂覺患。
^cb586a23「云何覺出要？若斷除覺，捨離於覺，滅覺覺盡，
度覺出要，是謂覺出要。
若有沙門、梵志，覺味、覺患、覺出要不知如真者，
彼終不能自斷其覺，況復能斷於他覺耶？
若有沙門、梵志，覺味、覺患、覺出要知如真者，
彼既自能除，亦能斷他覺。」
^cb586a28佛說如是。彼諸比丘聞佛所說，歡喜奉行。
^lb^ck100【苦陰經】因品苦陰經第四
^cb586b4我聞如是：
一時，佛遊釋羈瘦，在加維羅衛尼拘類園。
^cb586b5爾時，釋摩訶男中後仿佯往詣佛所，稽首佛足，
却坐一面，白曰：「世尊！
我如是知世尊法，令我心中得滅三穢：
染心穢、恚心穢、癡心穢。
世尊！我如是知此法，然我心中復生染法、
恚法、癡法。世尊！我作是念：『我有何法不滅？
令我心中復生染法、恚法、癡法耶？』」
^cb586b11世尊告曰：「摩訶男！
汝有一法不滅，謂汝住在家，不至信、捨家、
無家、學道。摩訶男！
若汝滅此一法者，汝必不住在家，必至信、
捨家、無家，學道。汝因一法不滅故，住在家，
不至信、捨家、無家、學道。」
^cb586b15於是，釋摩訶男即從坐起，偏袒著衣，叉手向佛，
白世尊曰：「唯願世尊為我說法，令我心淨，除疑得道。」
^cb586b18世尊告曰：「摩訶男！
有五欲功德可愛、可念、歡喜、欲相應而使人樂。
云何為五？謂眼知色、耳知聲、鼻知香、舌知味、
身知觸，由此令王及王眷屬得安樂歡喜。
摩訶男！極是欲味無復過是，所患甚多。
^cb586b22「摩訶男！云何欲患？
摩訶男！族姓子者，隨其技術，以自存活，
或作田業、或行治生、或以學書、或明算術、
或知工數、或巧刻印、或作文章、或造手筆、
或曉經書、或作勇將、或奉事王。
彼寒時則寒，熱時則熱，飢渴、疲勞、蚊虻所蜇𧎴，
作如是業，求圖錢財。
摩訶男！此族姓子如是方便作如是行，
作如是求，若不得錢財者，便生憂苦、愁慼、
懊惱，心則生癡，作如是說：『唐作唐苦，所求無果。』
摩訶男！彼族姓子如是方便作如是行，
作如是求，若得錢財者，彼便愛惜守護密藏。
所以者何？『我此財物莫令王奪、賊劫、火燒、
腐壞、亡失，出財無利，或作諸業，而不成就。』
彼作如是守護密藏，若使王奪、賊劫、火燒、
腐壞、亡失，彼便生憂苦、愁慼、懊惱，心則生癡，
作如是說：『若有長夜所可愛念者，彼則亡失。』
摩訶男！如是現法苦陰，因欲緣欲，以欲為本。
^cb586c11「摩訶男！復次，眾生因欲緣欲，以欲為本故，
母共子諍，子共母諍，父子、兄弟、姉妹、親族展轉共諍。
彼既如是共鬪諍已，母說子惡，子說母惡，
父子、兄弟、姉妹、親族更相說惡，況復他人？
摩訶男！是謂現法苦陰，因欲緣欲，以欲為本。
^cb586c16「摩訶男！復次，眾生因欲緣欲，以欲為本故，
王王共諍，梵志梵志共諍，居士居士共諍，
民民共諍，國國共諍，彼因鬪諍共相憎故，
以種種器仗，轉相加害，或以拳扠石擲，
或以杖打刀斫，彼當鬪時，或死、或怖，受極重苦。
摩訶男！是謂現法苦陰，因欲緣欲，以欲為本。
^cb586c22「摩訶男！復次，眾生因欲緣欲，以欲為本故，
著鎧被袍，持矟弓箭，或執刀楯入在軍陣，
或以象鬪，或馬、或車，或以步軍，或以男女鬪，
彼當鬪時，或死、或怖，受極重苦。
摩訶男！是謂現法苦陰，因欲緣欲，以欲為本。
^cb586c27「摩訶男！復次，眾生因欲緣欲，以欲為本故，
著鎧被袍，持矟弓箭，或執刀楯往奪他國，
攻城破塢，共相格戰，打鼓吹角，高聲喚呼，
或以槌打，或以鉾戟，或以利輪，或以箭射，
或亂下石，或以大弩，或以融銅珠子灑之，
彼當鬪時，或死、或怖，受極重苦。
摩訶男！是謂現法苦陰，因欲緣欲，以欲為本。
^cb587a5「摩訶男！復次，眾生因欲緣欲，以欲為本故，
著鎧被袍，持矟弓箭，或執刀楯入村、入邑、
入國、入城，穿牆發藏，劫奪財物，斷截王路，
或至他巷，壞村、害邑、滅國、破城。
於中或為王人所捉，種種拷治，截手、截足或截手足，
截耳、截鼻或截耳鼻，或臠臠割，拔鬚、拔髮或拔鬚髮，
或著檻中衣裹火燒，或以沙壅草纏火𤋲，
或內鐵驢腹中，或著鐵猪口中，或置鐵虎口中燒，
或安銅釜中，或著鐵釜中煮，或段段截，
或利叉刺，或鐵鉤鉤，或臥鐵床以沸油澆，
或坐鐵臼以鐵杵擣，或龍蛇蜇，或以鞭鞭，
或以杖撾，或以棒打，或生貫高標上，或梟其首。
彼在其中，或死、或怖，受極重苦。
摩訶男！是謂現法苦陰，因欲緣欲，以欲為本。
^cb587a19「摩訶男！復次，眾生因欲緣欲，以欲為本故，
行身惡行，行口、意惡行，彼於後時疾病著床，
或坐、臥地，以苦逼身，受極重苦，不可愛樂。
彼若有身惡行，口、意惡行，彼臨終時在前覆障，
猶日將沒大山崗側，影障覆地。
如是，彼若有身惡行，口、意惡行，在前覆障，
彼作是念：『我本惡行在前覆我，我本不作福業，
多作惡業，若使有人作惡兇暴唯為罪，
不作福、不行善，無所畏、無所依、無所歸，
隨生處者，我必生彼。』
從是有悔，悔者不善死，無福命終。
摩訶男！是謂現法苦陰，因欲緣欲，以欲為本。
^cb587b2「摩訶男！復次，眾生因欲緣欲，以欲為本故，
行身惡行，行口、意惡行。
彼因身、口、意惡行故，因此、緣此，身壞命終，
必至惡處，生地獄中。
摩訶男！是謂後世苦陰，因欲緣欲，以欲為本。
^cb587b6「摩訶男！是故當知欲一向無樂，無量苦患。
多聞聖弟子不見如真者，彼為欲所覆，不得捨樂及無上息。
摩訶男！如是彼多聞聖弟子因欲退轉。
摩訶男！我知欲無樂，無量苦患。
我知如真已，摩訶男！
不為欲所覆，亦不為惡所纏，便得捨樂及無上息。
摩訶男！是故我不因欲退轉。
^cb587b12「摩訶男！一時，我遊王舍城，住鞞哆邏山仙人七葉屋。
摩訶男！我於晡時，從宴坐起，往至廣山，
則於彼中見眾多尼揵，行不坐行，常立不坐，受極重苦。
我往問曰：『諸尼揵！
汝等何故行此不坐行，常立不坐，受如是苦？』
彼如是說：『瞿曇！我有尊師尼揵，名曰親子，
彼則教我，作如是說：「諸尼揵等！
汝若宿命有不善業，因此苦行故，必當得盡；
若今身妙行護，口、意妙行護，因緣此故，不復作惡不善之業。」』
^cb587b22「摩訶男！我復問曰：『諸尼揵！
汝等信尊師無有疑耶？』
彼復答我：『如是。瞿曇！
我等信尊師無有疑惑。』
摩訶男！我復問曰：『尼揵！
若爾者，汝等尊師尼揵本重作惡不善之業，
彼本作尼揵死，今生人間出家作尼揵，
行不坐行，常立不坐，受如是苦，如汝等輩及弟子也。』
彼復語我曰：『瞿曇！
樂不因樂要因苦得，如頻鞞娑羅王樂，沙門瞿曇不如也。』
^cb587c1「我復語曰：『汝等癡狂，所說無義。
所以者何？汝等不善，無所曉了，而不知時，
謂汝作是說，如頻鞞娑羅王樂，沙門瞿曇不如也。
尼揵！汝等本應如是問：誰樂勝？
為頻鞞娑羅王？為沙門瞿曇耶？
尼揵！若我如是說我樂勝，頻鞞娑羅王不如者。
尼揵！汝等可得作是語，如頻鞞娑羅王樂，沙門瞿曇不如也？』
彼諸尼揵即如是說：『瞿曇！
我等今問沙門瞿曇：誰樂勝？
為頻鞞娑羅王？為沙門瞿曇耶？』
我復語曰：『尼揵！我今問汝，隨所解答。
諸尼揵等，於意云何？
頻鞞娑羅王可得如意靜默無言，因是七日七夜得歡喜快樂耶？』
尼揵答曰：『不也。瞿曇！』
『六五四三二，一日一夜得歡喜快樂耶？』
尼揵答曰：『不也。瞿曇！』
復問曰：『尼揵！我可得如意靜默無言，因是一日一夜得歡喜快樂耶？』
尼揵答曰：『如是。瞿曇！』
『二三四五六，七日七夜得歡喜快樂耶？』
尼揵答曰：『如是。瞿曇！』
我復問曰：『諸尼揵等！
於意云何？誰樂勝？
為頻鞞娑羅王？為是我耶？』
尼揵答曰：『瞿曇！如我等受解沙門瞿曇所說，
瞿曇樂勝，頻鞞娑羅王不如也。』
^cb587c22「摩訶男！因此故知，欲無樂，有無量苦患。
若多聞聖弟子不見如真者，彼為欲所覆，
惡、不善所纏，不得捨樂及無上息。
摩訶男！如是彼多聞聖弟子為欲退轉。
摩訶男！我知欲無樂，有無量苦患。
我知如真已，不為欲所覆，亦不為惡不善法所纏，便得捨樂及無上息。
摩訶男！是故我不為欲退轉。」
^cb587c29佛說如是。釋摩訶男及諸比丘，聞佛所說，歡喜奉行。
^lb^ck101【增上心經】因品增上心經第五
^cb588a5我聞如是：
一時，佛遊舍衛國，在勝林給孤獨園。
^cb588a6爾時，世尊告諸比丘：「若比丘欲得增上心者，當以數數念於五相。
數念五相已，生不善念，即便得滅，惡念滅已，
心便常住，在內止息，一意得定。
^cb588a9「云何為五？比丘者，念相善相應，若生不善念者，
彼因此相復更念異相善相應，令不生惡不善之念。
彼因此相更念異相善相應，已生不善念，
即便得滅，惡念滅已，心便常住，在內、止息、
一意、得定。猶木工師、木工弟子，彼持墨繩，
用拼於木，則以利斧，斫治令直。
如是，比丘！因此相復更念異相善相應，令不生惡不善之念。
彼因此相更念異相善相應，已生不善念，
即便得滅，惡念滅已，心便常住，在內止息，一意得定。
若比丘欲得增上心者，當以數數念此第一相，
念此相已，生不善念，即便得滅，惡念滅已，
心便常住，在內止息，一意得定。
^cb588a22「復次，比丘！念相善相應，若生不善念者，
彼觀此念惡有災患，此念不善，此念是惡，
此念智者所惡，此念若滿具者，則不得通、
不得覺道、不得涅槃，令生惡不善念故。
彼如是觀惡，已生不善念，即便得滅，惡念滅已，
心便常住，在內止息，一意得定。
猶人年少，端政可愛，沐浴澡洗，著明淨衣，
以香塗身，修治鬚髮，極令淨潔，或以死蛇、
死狗、死人食半青色，膖脹臭爛，不淨流出，
繫著彼頸，彼便惡穢，不喜不樂。
如是，比丘！彼觀此念，惡有災患，此念不善，
此念是惡，此念智者所惡，此念若滿具者，
則不得通、不得覺道、不得涅槃，令生惡不善念故。
彼如是觀惡，已生不善念，即便得滅，惡念滅已，
心便常住，在內止息，一意得定。
若比丘欲得增上心者，當以數數念此第二相，
念此相，已生不善念，即便得滅，惡念滅已，
心便常住，在內止息，一意得定。
^cb588b11「復次，比丘！念相善相應時，生不善念，觀念惡患時，
復生不善念者，彼比丘不應念此念，令生惡不善念故。
彼不念此念，已生不善念，即便得滅，惡念滅已，
心便常住，在內止息，一意得定。
猶有目人，色在光明，而不用見，彼或閉目，或身避去。
於汝等意云何？色在光明，彼人可得受色相耶？」
^cb588b17答曰：「不也。」
^cb588b18「如是，比丘不應念此念，令生惡不善念故，
彼不念此念，已生不善念，即便得滅，惡念滅已，
心便常住，在內止息，一意得定。
若比丘欲得增上心者，當以數數念此第三相，
念此相已，生不善念，即便得滅，惡念滅已，
心便常住，在內止息，一意得定。
^cb588b24「復次，比丘！念相善相應時生不善念，觀念惡患時亦生不善念，
不念念時復生不善念者，彼比丘為此念，
當以思行漸減其念，令不生惡不善之念。
彼為此念，當以思行漸減念，已生不善念，
即便得滅，惡念滅已，心便常住，在內止息，一意得定。
猶人行道，進路急速，彼作是念：『我何為速？
我今寧可徐徐行耶。』
彼即徐行。復作是念：『我何為徐行？
寧可住耶。』彼即便住。
復作是念：『我何為住？
寧可坐耶。』彼即便坐。
復作是念：『我何為坐？
寧可臥耶。』彼即便臥。
如是，彼人漸漸息身麤行。
當知比丘亦復如是，彼為此念，當以思行漸減其念，令不生惡不善之念。
彼為此念，當以思行漸減念，已生不善念，
即便得滅，惡念滅已，心便常住，在內止息，一意得定。
若比丘欲得增上心者，當以數數念此第四相，
念此相，已生不善念，即便得滅，惡念滅已，
心便常住，在內止息，一意得定。
^cb588c13「復次，比丘！念相善相應時生不善念，觀念惡患時亦生不善念，
不念念時亦生不善念，當以思行漸減念時復生不善念者，
彼比丘應如是觀。
比丘者，因此念故，生不善念，彼比丘便齒齒相著，
舌逼上齶，以心修心，受持降伏，令不生惡不善之念。
彼以心修心，受持降伏，已生不善念，即便得滅，
惡念滅已，心便常住，在內止息，一意得定。
猶二力士捉一羸人，受持降伏。
如是，比丘！齒齒相著，舌逼上齶，以心修心，
受持降伏，令不生惡不善之念。
彼以心修心，受持降伏，已生不善念，即便得滅，
惡念滅已，心便常住，在內止息，一意得定。
若比丘欲得增上心者，當以數數念此第五相，
念此相，已生不善念，即便得滅，惡念滅已，
心便常住，在內止息，一意得定。
^cb588c28「若比丘欲得增上心者，當以數數念此五相。
數念五相，已生不善念，即便得滅，惡念滅已，
心便常住，在內止息，一意得定。
若比丘念相善相應時不生惡念，觀念惡患時亦不生惡念，
不念念時亦不生惡念，若以思行漸減念時亦不生惡念，
以心修心、受持降伏時亦不生惡念者，
便得自在，欲念則念，不念則不念。
若比丘欲念則念，不欲念則不念者，是謂比丘隨意諸念，自在諸念跡。」
^cb589a8佛說如是。彼諸比丘聞佛所說，歡喜奉行。
^lb^ck102【念經】因品念經第六〔第二小土城誦〕
^cb589a12我聞如是：
一時，佛遊舍衛國，在勝林給孤獨園。
^cb589a13爾時，世尊告諸比丘：「我本未覺無上正盡覺時，
作如是念：『我寧可別諸念作二分，欲念、
恚念、害念作一分，無欲念、無恚念、無害念復作一分。』
我於後時，便別諸念作二分，欲念、恚念、
害念作一分，無欲念、無恚念、無害念復作一分。
我如是行，在遠離獨住，心無放逸，修行精勤。
生欲念，我即覺生欲念，自害、害他、二俱害，
滅慧、多煩勞、不得涅槃。
覺自害、害他、二俱害，滅慧、多煩勞、不得涅槃，便速滅。
復生恚念、害念，我即覺生恚念、害念，自害、
害他、二俱害，滅慧、多煩勞、不得涅槃。
覺自害、害他、二俱害，滅慧、多煩勞、不得涅槃，便速滅。
^cb589a25「我生欲念，不受、斷、除、吐，生恚念、害念，不受、
斷、除、吐。所以者何？
我見因此故，必生無量惡不善之法。
猶如春後月，以種田故，放牧地，則不廣，
牧牛兒放牛野澤，牛入他田，牧牛兒即執杖往遮。
所以者何？牧牛兒知因此故，必當有罵、
有打、有縛、有過失也。
是故牧牛兒執杖往遮。
我亦如是，生欲念，不受、斷、除、吐，生恚念、
害念，不受、斷、除、吐。
所以者何？我見因此故，必生無量惡不善之法。
^cb589b5「比丘者，隨所思、隨所念，心便樂中。
若比丘多念欲念者，則捨無欲念，以多念欲念故，心便樂中。
若比丘多念恚念、害念者，則捨無恚念、
無害念，以多念恚念、害念故，心便樂中。
如是，比丘不離欲念，不離恚念，不離害念者，
則不能脫生、老、病、死、愁憂、啼哭，亦復不能離一切苦。
我如是行，在遠離獨住，心無放逸，修行精勤。
生無欲念，我即覺生無欲念，不自害、不害他，
亦不俱害，修慧、不煩勞而得涅槃。
覺不自害、不害他、亦不俱害，修慧、不煩勞而得涅槃，便速修習廣布。
復生無恚念、無害念，我即覺生無恚念、
無害念，不自害、不害他、亦不俱害，修慧、不煩勞而得涅槃。
覺不自害、不害他、亦不俱害，修慧、不煩勞而得涅槃，便速修習廣布。」
^cb589b20「我生無欲念、多思念，生無恚念、無害念、多思念。
我復作是念：『多思念者，身定憙忘，則便損心，
我寧可治內心，常住在內止息，一意得定，令不損心。』
我於後時便治內心，常住在內止息，一意得定，而不損心。
我生無欲念已，復生念向法次法；生無恚念、
無害念已，復生念向法次法。
所以者何？我不見因此生無量惡不善之法。
猶如秋後月收一切穀訖，牧牛兒放牛野田時作是念：『我牛在群中。』
所以者何？牧牛兒不見因此故當得罵詈，
得打、得縛，有過失也，是故彼作是念：『我牛在群中。』
我亦如是，生無欲念已，復生念向法次法；
生無恚念、無害念已，復生念向法次法。
所以者何？我不見因此生無量惡不善之法。
^cb589c5「比丘者，隨所思、隨所念，心便樂中。
若比丘多念無欲念者，則捨欲念，以多念無欲念故，心便樂中。
若比丘多念無恚念、無害念者，則捨恚念、
害念，以多念無恚念、無害念故，心便樂中。
彼覺、觀已息，內靜一心，無覺、無觀，定生喜、
樂，得第二禪成就遊。
彼離喜欲，捨無求遊，正念、正智而身覺樂，
謂聖所說聖所捨、念、樂住室，得第三禪成就遊。
彼樂滅、苦滅，喜、憂本已滅，不苦、不樂，捨、
念清淨，得第四禪成就遊。
^cb589c14「彼如是定心清淨，無穢、無煩，柔軟善住，
得不動心，趣向漏盡通智作證，便知此苦如真，
知此苦習、知此苦滅、知此苦滅道如真；
亦知此漏如真，知此漏習、知此漏滅、知此漏滅道如真。
彼如是知，如是見已，則欲漏心解脫，有漏、
無明漏心解脫，解脫已便知解脫，生已盡，
梵行已立，所作已辦，不更受有，知如真。
此比丘離欲念、離恚念、離害念，則得解脫生、
老、病、死、愁憂、啼哭，離一切苦。
猶如一無事處有大泉水，彼有群鹿遊住其中。
有一人來，不為彼群鹿求義及饒益、求安隱快樂，
塞平正路，開一惡道，作大坑壍，使人守視。
如是群鹿一切死盡。
復有一人來，為彼群鹿求義及饒益，求安隱快樂，
開平正路，閉塞惡道，却守視人，如是群鹿普得安濟。
^cb589c29「比丘！當知我說此喻，欲令知義，慧者聞喻，則解其趣。
此說有義，大泉水者，謂是五欲愛念歡樂。
云何為五？眼知色、耳知聲、鼻知香、舌知味、
身知觸，大泉水者，當知是五欲也。
大群鹿者，當知是沙門、梵志也。
有一人來，不為彼求義及饒益、求安隱快樂者，當知是魔波旬也。
塞平正路，開一惡道者，是三惡不善念：
欲念、恚念、害念也。
惡道者，當知是三惡不善念。
復更有惡道，謂八邪道，邪見乃至邪定是為八。
作大坑壍者，當知是無明也。
使人守者，當知是魔波旬眷屬也。
復有一人來，為彼求義及饒益、求安隱快樂者，
當知是如來、無所著、等正覺也。
閉塞惡道，開平正路者，是三善念：無欲念、
無恚念、無害念也。
道者，當知是三善念。
復更有道，謂八正道，正見乃至正定是為八。
^cb590a16「比丘！我為汝等開平正路，閉塞惡道，填平坑壍，除却守人。
如尊師所為弟子起大慈，哀憐念愍傷，
求義及饒益，求安隱快樂者，我今已作。
汝等亦當復自作，至無事處山林樹下空安靜處，
宴坐思惟，勿得放逸，勤加精進，無令後悔。
此是我之教勅，是我訓誨。」
^cb590a22佛說如是，彼諸比丘聞佛所說，歡喜奉行。

^pb1^folio#agmm26中阿含經卷第二十六
^lb^au〔東晉罽賓三藏瞿曇僧伽提婆譯〕
^lb^ck103【師子吼經】因品師子吼經第七〔第二小土城誦〕
^cb590b6我聞如是：
一時，佛遊拘樓瘦，在劒磨瑟曇拘樓都邑。
^cb590b7爾時，世尊告諸比丘：「此中有第一沙門，
第二、第三、第四沙門，此外更無沙門、梵志，
異道一切空無沙門、梵志。
汝等隨在眾中，作如是正師子吼。
比丘！或有異學來問汝等：『諸賢！
汝有何行，有何力，有何智，令汝等作如是說：
「此有第一沙門，第二、第三、第四沙門，此外更無沙門、
梵志，異道一切空無沙門、梵志。
汝等隨在眾中，作如是正師子吼。」』
^cb590b15「比丘！汝等應如是答異學：『諸賢！
我世尊有知有見，如來、無所著、等正覺說四法，
因此四法故，令我等作如是說：「此有第一沙門，
第二、第三、第四沙門，此外更無沙門、梵志，
異道一切空無沙門、梵志，我等隨在眾中，作如是正師子吼。」
云何為四？諸賢！我等信尊師、信法、信戒德具足，
愛敬同道，恭恪奉事。
諸賢！我世尊有知有見，如來、無所著、等正覺說此四法，
因此四法故，令我等作如是說：「此有第一沙門，
第二、第三、第四沙門，此外更無沙門、梵志，
異道一切空無沙門、梵志，我等隨在眾中，作如是正師子吼。」』
^cb590b27「比丘！異學或復作是說：『諸賢！
我等亦信尊師，謂我尊師也。
信法，謂我法也。戒德具足，謂我戒也。
愛敬同道，恭恪奉事，謂我同道出家及在家者也。
諸賢！沙門瞿曇及我等此二種說，有何勝，
有何意，有何差別耶？』
比丘！汝等應如是問異學：『諸賢！
為一究竟，為眾多究竟耶？』
比丘！若異學如是答：『諸賢！
有一究竟，無眾多究竟。』
比丘！汝等復問異學：『諸賢！
為有欲者得究竟是耶？
為無欲者得究竟是耶？』
比丘！若異學如是答：『無欲者得究竟是，非有欲者得究竟是。』
比丘！汝等復問異學：『諸賢！
為有恚者得究竟是耶？
為無恚者得究竟是耶？』
比丘！若異學如是答：『無恚者得究竟是，非有恚者得究竟是。』
比丘！汝等復問異學：『諸賢！
為有癡者得究竟是耶？
為無癡者得究竟是耶？』
比丘，若異學如是答：『諸賢！
無癡者得究竟是，非有癡者得究竟是。』
^cb590c15「比丘！汝等復問異學：『諸賢！
為有愛、有受者得究竟是耶？
為無愛、無受者得究竟是耶？』
比丘！若異學如是答：『諸賢！
無愛、無受者得究竟是，非有愛、有受者得究竟是。』
比丘！汝等復問異學：『諸賢！
為無慧、不說慧者得究竟是耶？
為有慧、說慧者得究竟是耶？』
比丘！若異學如是答：『諸賢！
有慧、說慧者得究竟是，非無慧、不說慧者得究竟是。』
比丘！汝等復問異學：『諸賢！
為有憎、有諍者得究竟是耶？
為無憎、無諍者得究竟是耶？』
比丘！若異學如是答：『諸賢！
無憎、無諍者得究竟是，非有憎、有諍者得究竟是。』
^cb590c27「比丘！汝等為異學應如是說：『諸賢！
是為如汝等說有一究竟是，非眾多究竟是；
無欲者得究竟是，非有欲者得究竟是；
無恚者得究竟是，非有恚者得究竟是；
無癡者得究竟是，非有癡者得究竟是；
無愛、無受者得究竟是，非有愛、有受者得究竟是；
有慧、說慧者得究竟是，非無慧、不說慧者得究竟是；
無憎、無諍者得究竟是，非有憎、有諍者得究竟是。
若有沙門、梵志依無量見，彼一切依猗二見，有見及無見也。
若依有見者，彼便著有見，依猗有見，猗住有見，憎諍無見。
若依無見者，彼便著無見，依猗無見，猗住無見，憎諍有見。
^cb591a11「『若有沙門、梵志不知因、不知習、不知滅、
不知盡、不知味、不知患、不知出要如真者，
彼一切有欲、有恚、有癡、有愛、有受、無慧、
非說慧、有憎、有諍，彼則不離生老病死，
亦不能脫愁慼啼哭、憂苦懊惱，不得苦邊。
若有沙門、梵志於此二見知因、知習、知滅、
知盡、知味、知患、知出要如真者，彼一切無欲、
無恚、無癡、無愛、無受、有慧、說慧、無憎、無諍，
彼則得離生老病死，亦能得脫愁慼啼哭、
憂苦懊惱，則得苦邊。
^cb591a20「『或有沙門、梵志施設斷受，然不施設斷一切受，
施設斷欲受，不施設斷戒受、見受、我受。
所以者何？彼沙門、梵志不知三處如真。
是故彼雖施設斷受，然不施設斷一切受。
復有沙門、梵志施設斷受，然不施設斷一切受，
施設斷欲受、戒受，不施設斷見受、我受。
所以者何？彼沙門、梵志不知二處如真，
是故彼雖施設斷受，然不施設斷一切受。
復有沙門、梵志施設斷受，然不施設斷一切受，
施設斷欲受、戒受、見受，不施設斷我受，所以者何？
彼沙門、梵志不知一處如真，是故彼雖施設斷受，然不施設斷一切受。
如是法、律，若信尊師者，彼非正、非第一，
若信法者，亦非正、非第一，若具足戒德者，
亦非正、非第一，若愛敬同道、恭恪奉事者，
亦非正、非第一。
^cb591b6「『若有如來出世，無所著、等正覺、明行成為、
善逝、世間解、無上士、道法御、天人師，號佛、
眾祐，彼施設斷受，於現法中施設斷一切受，
施設斷欲受、戒受、見受、我受。
此四受何因、何習，從何而生，以何為本？
此四受因無明，習無明，從無明生，以無明為本。
若有比丘無明已盡，明已生者，彼便從是不復更受欲受、
戒受、見受、我受，彼不受已，則不恐怖，不恐怖已，
便斷因緣，必般涅槃，生已盡，梵行已立，
所作已辦，不更受有，知如真。
如是正法、律，若信尊師者，是正、是第一，
若信法者，是正、是第一，若戒德具足者，
是正、是第一，若愛敬同道、恭恪奉事者，
是正、是第一。』
^cb591b19「諸賢！我等有是行，有是力，有是智，因此故令我等作如是說，
此有第一沙門，第二、第三、第四沙門，此外更無沙門、
梵志，異道一切空無沙門、梵志。
以是故，我等隨在眾中，作如是正師子吼。」
^cb591b23佛說如是。彼諸比丘聞佛所說，歡喜奉行。
^lb^ck104【優曇婆邏經】因品優曇婆邏經第八
^cb591b28我聞如是：
一時，佛遊王舍城，在竹林伽蘭哆園。
^cb591b29爾時，有一居士名曰實意，彼於平旦從王舍城出，欲往詣佛供養禮事。
於是，實意居士作如是念：「且置詣佛，世尊或能宴坐及諸尊比丘，
我寧可往優曇婆邏林詣異學園。」
於是，實意居士即往優曇婆邏林詣異學園。
^cb591c5彼時，優曇婆邏林異學園中，有一異學名曰無恚，
在彼中尊為異學師，眾人所敬，多所降伏，
為五百異學之所推宗，在眾調亂，音聲高大，
說種種鳥論、語論、王論、賊論、鬪諍論、飲食論、
衣被論、婦女論、童女論、婬女論、世俗論、
非道論、海論、國論，如是比說種種鳥論，皆集在彼坐。
於是，異學無恚遙見實意居士來，即勅己眾，
皆令嘿然：「諸賢！汝等莫語嘿然，樂嘿然，各自斂攝。
所以者何？實意居士來，是沙門瞿曇弟子。
若有沙門瞿曇弟子名德高遠，所可宗重，
在家住止，居王舍城者，彼為第一，彼不語，
樂嘿然，自收斂。若彼知此眾嘿然住者，彼或能來。」
於是，異學無恚令眾嘿然，自亦嘿然。
^cb591c19於是，實意居士往詣異學無恚所，共相問訊，
却坐一面，實意居士語曰：「無恚！
我佛世尊若在無事處山林樹下，或住高巖，
寂無音聲，遠離，無惡，無有人民，隨順宴坐。
是佛世尊如斯之比，在無事處山林樹下，
或住高巖，寂無音聲，遠離，無惡，無有人民，隨順宴坐。
彼在遠離處常樂宴坐，安隱快樂，彼佛世尊初不一日一夜共聚集會，
如汝今日及眷屬也。」
^cb591c27於是，異學無恚語曰：「居士！
止！止！汝何由得知，沙門瞿曇空慧解脫？
此不足說，或相應或不相應，或順或不順，
彼沙門瞿曇行邊至邊，樂邊至邊，住邊至邊。
猶如瞎牛在邊地食，行邊至邊，樂邊至邊，
住邊至邊，彼沙門瞿曇亦復如是。
居士！若彼沙門瞿曇來此眾者，我以一論滅彼，
如弄空瓶，亦當為彼說瞎牛喻。」
^cb592a5於是，異學無恚告己眾曰：「諸賢！
沙門瞿曇儻至此眾，若必來者，汝等莫敬，
從坐而起，叉手向彼，莫請令坐，豫留一座，
彼到此已，作如是語：『瞿曇！
有座，欲坐隨意。』」
^cb592a9爾時，世尊在於宴坐，以淨天耳出過於人，
聞實意居士與異學無恚共論如是，則於晡時從宴坐起，往詣優曇婆邏林異學園中。
異學無恚遙見世尊來，即從坐起偏袒著衣，
叉手向佛，讚曰：「善來，沙門瞿曇！
久不來此，願坐此座。」
^cb592a14彼時，世尊作如是念：「此愚癡人，自違其要。」
世尊知已，即坐其床，異學無恚便與世尊共相問訊，却坐一面。
世尊問曰：「無恚！向與實意居士共論何事？
以何等故集在此坐？」
^cb592a18異學無恚答曰：「瞿曇！
我等作是念：『沙門瞿曇有何等法，謂教訓弟子？
弟子受教訓已，令得安隱，盡其形壽，淨修梵行，及為他說。』
瞿曇！向與實意居士共論如是，以是之故，集在此坐。」
^cb592a23實意居士聞彼語已，便作是念：「此異學無恚異哉妄語。
所以者何？在佛面前欺誑世尊。」
^cb592a25世尊知已，語曰：「無恚！
我法甚深！甚奇！甚特！
難覺難知，難見難得，謂我教訓弟子。
弟子受教訓已，盡其形壽，淨修梵行，亦為他說。
無恚！若汝師宗所可不了憎惡行者，汝以問我，
我必能答，令可汝意。」
^cb592a29於是，調亂異學眾等同音共唱，高大聲曰：「沙門瞿曇甚奇！
甚特！有大如意足，有大威德，有大福祐，有大威神。
所以者何？乃能自捨己宗，而以他宗隨人所問。」
於是異學無恚自勅己眾，令嘿然已，問曰：「瞿曇！
不了可憎行。云何得具足？
云何不得具足？」
^cb592b6於是，世尊答曰：「無恚！
或有沙門、梵志倮形無衣，或以手為衣，
或以葉為衣，或以珠為衣，或不以瓶取水，
或不以櫆取水，不食刀杖劫抄之食，不食欺妄食，
不自往、不遣信，不求來尊，不善尊，不住尊。
若有二人食，不在中食，不懷姙家食，不畜狗家食，
設使家有糞蠅飛來而不食，不噉魚，不食肉，
不飲酒，不飲惡水，或都無所飲，學無飲行，
或噉一口，以一口為足，或二、三、四，乃至七口，
以七口為足，或食一得，以一得為足，或二、
三、四乃至七得，以七得為足，或日一食，
以一食為足，或二、三、四、五、六、七日、半月、
一月一食，以一食為足。
^cb592b19「或食菜茹，或食稗子，或食𣘤米，或食雜䵃，
或食頭頭邏食，或食麤食，或至無事處，
依於無事，或食根，或食果，或食自落果，
或持連合衣，或持毛衣，或持頭舍衣，或持毛頭舍衣，
或持全皮，或持穿皮，或持全穿皮，或持散髮，
或持編髮，或持散編髮，或有剃髮，或有剃鬚，
或剃鬚髮，或有拔髮，或有拔鬚，或拔鬚髮，
或住立斷坐，或修蹲行，或有臥刺，以刺為床，
或有臥果，以果為床，或有事水，晝夜手抒，
或有事火，竟昔然之，或事日月尊祐大德，叉手向彼。
如此之比，受無量苦，學煩熱行。
無恚！於意云何？不了可憎行如是，為具足？
為不具足？」
^cb592c3異學無恚答曰：「瞿曇！
如是不了可憎行為具足，非不具足。」
^cb592c4世尊復語曰：「無恚！
我為汝說此不了可憎具足行為無量穢所污。」
^cb592c6異學無恚問曰：「瞿曇云何為我說此不了可憎具足行為無量穢所污耶？」
^cb592c7世尊答曰：「無恚！或有一清苦行苦行，因此清苦行苦行，
惡欲、念欲。無恚！若有一清苦行苦行，因此清苦行苦行，
惡欲、念欲者，是謂，無恚！
行苦行者穢。復次，無恚！
或有一清苦行苦行，因此清苦行苦行，
仰視日光，吸服日氣。
無恚！若有一清苦行苦行，因此清苦行苦行，
仰視日光，吸服日氣者，是謂，無恚！
行苦行者穢。復次，無恚！
或有一清苦行苦行，因此清苦行苦行而自貢高，
得清苦行苦行已，心便繫著。
無恚！若有一清苦行苦行，因此清苦行苦行而自貢高，
得清苦行苦行已，心便繫著者，是謂，無恚！
行苦行者穢。
^cb592c20「復次，無恚！或有一清苦行苦行，因此清苦行苦行，自貴賤他。
無恚！若有一清苦行苦行，因此清苦行苦行，
自貴賤他者，是謂，無恚！
行苦行者穢。復次，無恚！
或有一清苦行苦行，因此清苦行苦行，
往至家家而自稱說：『我行清苦，我行甚難。』
無恚！若有一清苦行苦行，因此清苦行苦行，
往至家家而自稱說：『我行清苦，我行甚難。』
者，是謂，無恚！行苦行者穢。
^cb592c28「復次，無恚！或有一清苦行苦行，因此清苦行苦行，
若見沙門、梵志為他所敬重、供養、禮事者，
便起嫉妬言：『何為敬重、供養、禮事彼沙門、梵志？
應敬重、供養、禮事於我。
所以者何？我行苦行。』
無恚！若有一清苦行苦行，因此清苦行苦行，
若見沙門、梵志為他所敬重、供養、禮事者，
便起嫉妬言：『何為敬重、供養、禮事彼沙門、梵志？
應敬重、供養、禮事於我。
所以者何？我行苦行。』
者，是謂，無恚！行苦行者穢。
^cb593a8「復次，無恚！或有一清苦行苦行，因此清苦行苦行，
若見沙門、梵志為他所敬重、供養、禮事者，
便面訶此沙門、梵志言：『何為敬重、供養、禮事？
汝多欲、多求、常食，食根種子、樹種子、果種子、
節種子、子種子為五。
猶如暴雨，多所傷害五穀種子，嬈亂畜生及於人民。』
如是，彼沙門、梵志數入他家亦復如是。
無恚！若有一清苦行苦行，因此清苦行苦行，
若見沙門、梵志為他所敬重、供養、禮事者，
便面訶此沙門、梵志言：『何為敬重、供養、禮事？
汝多欲、多求、常食，食根種子、樹種子、果種子、
節種子、子種子為五。
猶如暴雨，多所傷害五穀種子，嬈亂畜生及於人民。』
如是，彼沙門、梵志數入他家亦復如是者，
是謂，無恚！行苦行者穢。
^cb593a22「復次，無恚！或有一清苦行苦行，因此清苦行苦行，
有愁癡恐怖、恐懼密行、疑恐失名、增伺放逸。
無恚！若有一清苦行苦行，因此清苦行苦行，
有愁癡恐怖、恐懼密行、疑恐失名、增伺放逸者，
是謂，無恚！行苦行者穢。
^cb593a27「復次，無恚！或有一清苦行苦行，因此清苦行苦行，
生身見、邊見、邪見、見取、難為，意無節限，
為諸沙門、梵志可通法而不通。
無恚！若有一清苦行苦行，因此清苦行苦行，
生身見、邊見、邪見、見取、難為，意無節限，
為沙門、梵志可通法而不通者，是謂，無恚！
行苦行者穢。
^cb593b4「復次，無恚！或有一清苦行苦行，因此清苦行苦行，
瞋、纏、不語結、慳、嫉、諛諂、欺誑、無慙、無愧。
無恚！若有一清苦行苦行，因此清苦行苦行，
瞋纏、不語結、慳、嫉、諛諂、欺誑、無慙、無愧者，
是謂，無恚！行苦行者穢。
^cb593b8「復次，無恚！或有一清苦行苦行，因此清苦行苦行，
妄言、兩舌、麤言、綺語，具惡戒。
無恚！若有一清苦行苦行，因此清苦行苦行，
妄言、兩舌、麤言、綺語，具惡戒者，是謂，無恚！
行苦行者穢。
^cb593b12「復次，無恚！或有一清苦行苦行，因此清苦行苦行，
不信、懈怠，無正念正智，有惡慧。
無恚！若有一清苦行苦行，因此清苦行苦行，
不信、懈怠，無正念正智，有惡慧者，是謂，無恚！
行苦行者穢。無恚，我不為汝說此不了可憎具足行，無量穢所污耶？」
^cb593b18異學無恚答曰：「如是，瞿曇為我說此不了可憎具足行，無量穢所污。」
^cb593b20「無恚！我復為汝說此不了可憎具足行，不為無量穢所污。」
^cb593b21異學無恚復問曰：「云何瞿曇為我說此不了可憎具足行，不為無量穢所污耶？」
^cb593b23世尊答曰：「無恚！或有一清苦行苦行，因此清苦行苦行，
不惡欲、不念欲。無恚！
若有一清苦行苦行，因此清苦行苦行，
不惡欲、不念欲者，是謂，無恚！
行苦行者無穢。
^cb593b26「復次，無恚！或有一清苦行苦行，因此清苦行苦行，
不視日光，不服日氣。
無恚！若有一清苦行苦行，因此清苦行苦行，
不視日光，不服日氣者，是謂，無恚！
行苦行者無穢。
^cb593c1「復次，無恚！或有一清苦行苦行，因此清苦行苦行而不貢高，
得清苦行苦行已，心不繫著。
無恚！若有一清苦行苦行，因此清苦行苦行而不貢高，
得清苦行苦行已，心不繫著者，是謂，無恚！
行苦行者無穢。
^cb593c6「復次，無恚！或有一清苦行苦行，因此清苦行苦行，
不自貴、不賤他。無恚！
若一清苦行苦行，因此清苦行苦行，不自貴、
不賤他者，是謂，無恚！
行苦行者無穢。
^cb593c10「復次，無恚！若有一清苦行苦行，因此清苦行苦行，
不至家家而自稱說：『我行清苦行，我行甚難。』
無恚！若有一清苦行苦行，因此清苦行苦行，
不至家家而自稱說：『我行清苦行，我行甚難。』
者，是謂，無恚！行苦行者無穢。
^cb593c15「復次，無恚！或有一清苦行苦行，因此清苦行苦行，
若見沙門、梵志為他所敬重、供養、禮事者，
不起嫉妬言：『何為敬重、供養、禮事彼沙門、梵志？
應敬重、供養、禮事於我。
所以者何？我行苦行。』
無恚！若有一清苦行苦行，因此清苦行苦行，
若見沙門、梵志為他所敬重、供養、禮事者，
不起嫉妬言：『何為敬重、供養、禮事彼沙門、梵志？
應敬重、供養、禮事於我。
所以者何？我行苦行。』
者，是謂，無恚！行苦行者無穢。
^cb593c24「復次，無恚！或有一清苦行苦行，因此清苦行苦行，
若見沙門、梵志為他所敬重、供養、禮事者，
不面訶此沙門、梵志言：『何為敬重、供養、禮事？
汝多欲、多求、常食，食根種子、樹種子、果種子、
節種子、種子為五。
猶如暴雨，多所傷害五穀種子，嬈亂畜生及於人民。』
如是，彼沙門、梵志數入他家亦復如是。
無恚！若有一清苦行苦行，因此清苦行苦行，
若見沙門、梵志為他所敬重、供養、禮事者，
不面訶此沙門、梵志言：『何為敬重、供養、禮事？
汝多欲、多求、常食，食根種子、樹種子、果種子、
節種子、種子為五。
猶如暴雨，多所傷害五穀種子，嬈亂畜生及於人民。』
如是，彼沙門、梵志數入他家亦復如是者，
是謂，無恚！行苦行者無穢。
^cb594a9「復次，無恚！或有一清苦行苦行，因此清苦行苦行，
不愁癡恐怖、不恐懼密行、不疑恐失名、不增伺放逸。
無恚！若有一清苦行苦行，因此清苦行苦行，
不愁癡恐怖、不恐懼密行、不疑恐失名、
不增伺放逸者，是謂，無恚！
行苦行者無穢。
^cb594a14「復次，無恚！或有一清苦行苦行，因此清苦行苦行，
不生身見、邊見、邪見、見取、不難為，意無節限，
為諸沙門、梵志可通法而通。
無恚！若有一清苦行苦行，因此清苦行苦行，
不生身見、邊見、邪見、見取、不難為，意無節限，
為諸沙門、梵志可通法而通者，是謂，無恚！
行苦行者無穢。
^cb594a21「復次，無恚！或有一清苦行苦行，因此清苦行苦行，
無瞋纏、不語結、慳、嫉、諛諂、欺誑、無慙、無愧。
無恚！若有一清苦行苦行，因此清苦行苦行，
無瞋、纏、不語結、慳、嫉、諛諂、欺誑、無慙、無愧者，
是謂，無恚！行苦行者無穢。
^cb594a26「復次，無恚！或有一清苦行苦行，因此清苦行苦行，
不妄言、兩舌、麤言、綺語，不具惡戒。
無恚！若有一清苦行苦行，因此清苦行苦行，
不妄言、兩舌、麤言、綺語，不具惡戒者，是謂，無恚！
行苦行者無穢。
^cb594b1「復次，無恚！或有一清苦行苦行，因此清苦行苦行，
無不信、懈怠，有正念正智，無有惡慧。
無恚！若有一清苦行苦行，因此清苦行苦行，
無不信、懈怠，有正念正智，無惡慧者，是謂，無恚！
行苦行者無穢。無恚！
我不為汝說此不了可憎具足行，不為無量穢所污耶？」
^cb594b7異學無恚答曰：「如是。
瞿曇為我說此不了可憎具足行，不為無量穢所污。」
^cb594b9異學無恚問曰：「瞿曇！
此不了可憎行，是得第一、得真實耶？」
^cb594b10世尊答曰：「無恚！此不了可憎行，不得第一、
不得真實；然有二種，得皮、得節。」
^cb594b12異學無恚復問曰：「瞿曇！
云何此不了可憎行得表皮耶？」
^cb594b13世尊答曰：「無恚！此或有一沙門梵志行四行，
不殺生、不教殺、不同殺，不偷、不教偷、不同偷，
不取他女、不教取他女、不同取他女，不妄言、
不教妄言、不同妄言。
彼行此四行，樂而不進，心與慈俱，遍滿一方成就遊。
如是二三四方、四維上下，普周一切，心與慈俱，
無結、無怨、無恚、無諍，極廣甚大，無量善修，遍滿一切世間成就遊。
如是悲喜心與捨俱，無結、無怨、無恚、無諍，
極廣甚大，無量善修，遍滿一切世間成就遊。
無恚！於意云何？如是此不了可憎行得表皮耶？」
^cb594b23無恚答曰：「瞿曇！如是此不了可憎行得表皮也。
瞿曇！云何此不了可憎行得節耶？」
^cb594b25世尊答曰：「無恚！或有一沙門梵志行四行，
不殺生、不教殺、不同殺，不偷、不教偷、不同偷，
不取他女、不教取他女、不同取他女，不妄言、
不教妄言、不同妄言。
彼行此四行，樂而不進，彼有行有相貌，
憶本無量昔所經歷，或一生、二生、百生、
千生、成劫、敗劫、無量成敗劫。
彼眾生名某，彼昔更歷，我曾生彼，如是姓、
如是字、如是生、如是飲食、如是受苦樂、
如是長壽、如是久住、如是壽命訖，此死生彼，
彼死生此，我生在此如是姓、如是字、如是生、
如是飲食、如是受苦樂、如是長壽、如是久住、如是壽命訖。
無恚！於意云何？如是此不了可憎行得節耶？」
^cb594c9無恚答曰：「瞿曇！如是此不了可憎行得節也。
瞿曇！云何此不了可憎行得第一、得真實耶？」
^cb594c11世尊答曰：「無恚！或有一沙門梵志行四行，
不殺生、不教殺、不同殺，不偷、不教偷、不同偷，
不取他女，不教取他女、不同取他女，不妄言、
不教妄言、不同妄言。
彼行此四行，樂而不進。
彼以清淨天眼出過於人，見此眾生死時生時，
好色惡色，妙與不妙，往來善處及不善處，
隨此眾生之所作業，見其如真。
若此眾生成就身惡行，口、意惡行，誹謗聖人，
邪見成就邪見業，彼因緣此，身壞命終，
必至惡處，生地獄中。
若此眾生成就身妙行，口、意妙行，不誹謗聖人，
正見成就正見業，彼因緣此，身壞命終，
必昇善處，乃生天上。
無恚！於意云何？如是此不了可憎行得第一、得真實耶？」
^cb594c24無恚答曰：「瞿曇！如是此不了可憎行得第一、得真實也。
瞿曇！云何此不了可憎行作證故，沙門瞿曇弟子依沙門行梵行耶？」
^cb594c27世尊答曰：「無恚！非因此不了可憎行作證故，我弟子依我行梵行也。
無恚！更有異，最上、最妙、最勝，為彼證故，我弟子依我行梵行。」
^cb595a1於是，調亂異學眾等發高大聲：「如是，如是，
為彼證故，沙門瞿曇弟子依沙門瞿曇行梵行。」
^cb595a3於是，異學無恚自勅己眾，令默然已，白曰：「瞿曇！
何者更有異，最上、最妙、最勝，為彼證故，沙門瞿曇弟子依沙門瞿曇行梵行耶？」
^cb595a6於是，世尊答曰：「無恚！
若如來、無所著、等正覺、明行成為、善逝、
世間解、無上士、道法御、天人師，號佛、眾祐，
出於世間，彼捨五蓋——心穢、慧羸，離欲，
離惡不善之法，至得第四禪成就遊。
彼已如是定心清淨，無穢無煩，柔軟善住，
得不動心，趣向漏盡智通作證。
彼知此苦如真，知此苦習、知此苦滅、知此苦滅道如真，
亦知此漏、知此漏習、知此漏滅、知此漏滅道如真。
彼如是知、如是見，欲漏心解脫，有漏、無明漏心解脫，
解脫已，便知解脫，生已盡，梵行已立，所作已辦，
不更受有，知如真。
無恚！是謂更有異，最上、最妙、最勝，為彼證故，我弟子依我行梵行。」
^cb595a19於是，實意居士語曰：「無恚！
世尊在此，汝今可以一論滅，如挊空瓶，說如瞎牛在邊地食。」
^cb595a21世尊聞已，語異學無恚曰：「汝實如是說耶？」
^cb595a22異學無恚答曰：「實如是，瞿曇！」
世尊復問曰：「無恚！
汝頗曾從長老舊學所聞如是，過去如來、
無所著、等正覺，若有無事處山林樹下，
或有高巖，寂無音聲，遠離、無惡，無有人民，隨順宴坐。
諸佛世尊在無事處山林樹下，或住高巖，
寂無音聲，遠離，無惡，無有人民，隨順宴坐。
彼在遠離處常樂宴坐，安隱快樂，彼初不一日一夜共聚集會，
如汝今日及眷屬耶？」
^cb595b1異學無恚答曰：「瞿曇！
我曾從長老舊學所聞如是，過去如來、
無所著、等正覺，若有無事處山林樹下，
或有高巖，寂無音聲，遠離，無惡，無有人民，隨順宴坐。
諸佛世尊在無事處山林樹下，或住高巖，
寂無音聲，遠離，無惡，無有人民，隨順宴坐。
彼在遠離處常樂宴坐，安隱快樂，初不一日一夜共聚集會，
如我今日及眷屬也。」
^cb595b8「無恚！汝不作是念，如彼世尊在無事處山林樹下，
或住高巖，寂無音聲，遠離，無惡，無有人民，隨順宴坐。
彼在遠離處常樂宴坐，安隱快樂，彼沙門瞿曇學正覺道耶？」
^cb595b12異學無恚答曰：「瞿曇！
我若知者，何由當復作如是說，一論便滅，
如弄空瓶，說瞎牛在邊地食耶？」
^cb595b14世尊語曰：「無恚！我今有法善善相應，彼彼解脫句能以作證，
如來以此自稱無畏。
諸比丘我弟子來，無諛諂，不欺誑，質直無虛，
我訓隨教已，必得究竟智。
無恚！若汝作是念：『沙門瞿曇貪師故說法。』
汝莫作是念，以師還汝，我其為汝說法。
無恚！若汝作是念：『沙門瞿曇貪弟子故說法。』
汝莫作是念，弟子還汝，我其為汝說法。
無恚！若汝作是念：『沙門瞿曇貪供養故說法。』
汝莫作是念，供養還汝，我其為汝說法。
無恚！若汝作是念：『沙門瞿曇貪稱譽故說法。』
汝莫作是念，稱譽還汝，我其為汝說法。
無恚！若汝作是念：『我若有法善善相應，
彼彼解脫句能以作證，彼沙門瞿曇，奪我滅我者。』
汝莫作是念，以法還汝，我其為汝說法。」
^cb595b29於是，大眾默然而住。
所以者何？彼為魔王所制持故。
彼時，世尊告實意居士曰：「汝看此大眾默然而住。
所以者何？彼為魔王所制持故。
彼令異學眾無有一異學作是念：『我試於沙門瞿曇所修行梵行。』」
^cb595c5世尊知已，為實意居士說法，勸發渴仰，
成就歡喜，無量方便為彼說法，勸發渴仰，
成就歡喜已，即從坐起，便接實意居士臂，
以神足飛，乘虛而去。
^cb595c8佛說如是。實意居士聞佛所說，歡喜奉行。
^lb^ck105【願經】因品願經第九〔第二小土城誦〕
^cb595c12我聞如是：
一時，佛遊舍衛國，在勝林給孤獨園。
^cb595c13爾時，有一比丘在遠離獨任，閑居靜處，
宴坐思惟，心作是念：「世尊慰勞共我語言，
為我說法，得具足戒而不廢禪，成就觀行於空靜處。」
於是，比丘作是念已，則於晡時從宴坐起，往詣佛所。
^cb595c17世尊遙見彼比丘來，因彼比丘故，告諸比丘：
「汝等當願世尊慰勞共我語言，為我說法，
得具足戒而不廢禪，成就觀行於空靜處。
比丘！當願我有親族，令彼因我身壞命終，
必昇善處，乃生天上，得具足戒而不廢禪，成就觀行於空靜處。
比丘！當願諸施我衣被、飲食、床榻、湯藥、
諸生活具，令彼此施有大功德，有大光明，
獲大果報，得具足戒而不廢禪，成就觀行於空靜處。
^cb595c26「比丘！當願我能忍飢渴、寒熱、蚊虻、蠅蚤、
風日所逼，惡聲、捶杖亦能忍之，身遇諸疾，
極為苦痛，至命欲絕，諸不可樂，皆能堪耐，
得具足戒而不廢禪，成就觀行於空靜處。
比丘！當願我堪耐不樂，若生不樂，心終不著，
得具足戒而不廢禪，成就觀行於空靜處。
比丘！當願我堪耐恐怖，若生恐怖，心終不著，
得具足戒而不廢禪，成就觀行於空靜處。
比丘！當願我若生三惡不善之念，欲念、
恚念、害念，為此三惡不善之念，心終不著，
得具足戒而不廢禪，成就觀行於空靜處。
^cb596a8「比丘！當願我離欲、離惡不善之法，至得第四禪成就遊，
得具足戒而不廢禪，成就觀行於空靜處。
比丘！當願我三結已盡，得須陀洹，不墮惡法，
定趣正覺，極受七有，天上人間七往來已，
便得苦邊，得具足戒而不廢禪，成就觀行於空靜處。
比丘！當願我三結已盡，婬、怒、癡薄，得一往來天上人間，
一往來已，便得苦邊，得具足戒而不廢禪，成就觀行於空靜處。
比丘！當願我五下分結盡，生於彼間，便般涅槃，
得不退法，不還此世，得具足戒而不廢禪，成就觀行於空靜處。
^cb596a19「比丘！當願我息、解脫，離色得無色，如其像定，
身作證成就遊，以慧而觀斷漏、知漏，得具足戒而不廢禪，成就觀行於空靜處。
比丘！當願我如意足、天耳智、他心智、宿命智、
生死智，諸漏已盡而得無漏，心解脫，慧解脫，
於現法中自知自覺，自作證成就遊，生已盡，
梵行已立，所作已辦，不更受有，知如真，
得具足戒而不廢禪，成就觀行於空靜處。」
^cb596a27於是，彼比丘聞佛所說，善受善持，即從坐起，
稽首佛足，繞三匝而去。
彼比丘受佛此教，閑居靜處，宴坐思惟，
修行精勤，心無放逸。
因閑居靜處，宴坐思惟，修行精勤，心無放逸故，
若族姓子所為，剃除鬚髮，著袈裟衣，至信、
捨家、無家、學道者，唯無上梵行訖，於現法中自知自覺，
自作證成就遊，生已盡，梵行已立，所作已辦，
不更受有，知如真。
彼尊者知法已，至得阿羅訶。
^cb596b6佛說如是。彼諸比丘聞佛所說，歡喜奉行。
^lb^ck106【想經】因品想經第十
^cb596b11我聞如是：
一時，佛遊舍衛國，在勝林給孤獨園。
^cb596b12爾時，世尊告諸比丘：「若有沙門、梵志於地有地想，
地即是神，地是神所，神是地所，彼計地即是神已，便不知地。
如是水、火、風、神、天、生主、梵天、無煩、無熱。
彼於淨有淨想，淨即是神，淨是神所，神是淨所，
彼計淨即是神已，便不知淨，無量空處、
無量識處、無所有處、非有想非無想處、
一、別、若干、見、聞、識、知，得觀意所念、意所思。
從此世至彼世，從彼世至此世，彼於一切有一切想，
一切即是神，一切是神所，神是一切所，
彼計一切即是神已，便不知一切。」
^cb596b22「若有沙門、梵志於地則知地，地非是神，
地非神所，神非地所，彼不計地即是神已，彼便知地。
如是水、火、風、神、天、生主、梵天、無煩、無熱。
彼於淨則知淨，淨非是神，淨非神所，神非淨所。
彼不計淨即是神已，彼便知淨，無量空處、
無量識處、無所有處、非有想非無想處、
一、別、若干、見、聞、識、知，得觀意所念、意所思。
從此世至彼世，從彼世至此世，彼於一切則知一切，
一切非是神，一切非神所，神非一切所，
彼不計一切即是神已，彼便知一切。
^cb596c3「我於地則知地，地非是神，地非神所，神非地所，
我不計地即是神已，我便知地。
如是水、火、風、神、天、生主、梵天、無煩、無熱。
我於淨則知淨，淨非是神，淨非神所，神非淨所。
我不計淨即是神已，我便知淨，無量空處、
無量識處、無所有處、非有想非無想處、
一、別、若干、見、聞、識、知，得觀意所念、意所思。
從此世至彼世，從彼世至此世，我於一切則知一切，
一切非是神，一切非神所，神非一切所，
我不計一切即是神已，我便知一切。」
^cb596c13佛說如是。彼諸比丘聞佛所說，歡喜奉行。

^pb1^folio#agmm27中阿含經卷第二十七
^lb^au〔東晉罽賓三藏瞿曇僧伽提婆譯〕
^lb林品第五〔有十經〕〔第二小土城誦〕
^gatha二林、觀心二　達、奴波、法本
^gatha優陀羅、蜜丸　瞿曇彌在後
^lb^ck107【林經】林品林經第一
^cb596c26我聞如是：
一時，佛遊舍衛國，在勝林給孤獨園。
^cb596c27爾時，世尊告諸比丘：「比丘者，依一林住，
我依此林住，或無正念便得正念，其心不定而得定心，
若不解脫便得解脫，諸漏不盡而得漏盡，
不得無上安隱涅槃則得涅槃；學道者所須衣被、
飲食、床榻、湯藥、諸生活具，彼一切求索，易不難得。
彼比丘依此林住，依此林住已，若無正念不得正念，
其心不定不得定心，若不解脫不得解脫，
諸漏不盡不得漏盡，不得無上安隱涅槃，
然不得涅槃；學道者所須衣被、飲食、床榻、
湯藥、諸生活具，彼一切求索，易不難得。
彼比丘應作是觀：『我出家學道，不為衣被故，
不為飲食、床榻、湯藥故，亦不為諸生活具故。
然我依此林住，或無正念不得正念，其心不定不得定心，
若不解脫不得解脫，諸漏不盡不得漏盡，
不得無上安隱涅槃，然不得涅槃；學道者所須衣被、
飲食、床榻、湯藥、諸生活具，彼一切求索，易不難得。』
彼比丘如是觀已，可捨此林去。
^cb597a16「比丘者，依一林住，我依此林住，或無正念便得正念，
其心不定而得定心，若不解脫便得解脫，
諸漏不盡而得漏盡，不得無上安隱涅槃則得涅槃；
學道者所須衣被、飲食、床榻、湯藥、諸生活具，
彼一切求索，易不難得。
彼比丘依此林住，依此林住已，或無正念便得正念，
其心不定而得定心，若不得解脫便得解脫，
諸漏不盡而得漏盡，不得無上安隱涅槃則得涅槃；
學道者所須衣被、飲食、床榻、湯藥、諸生活具，
彼一切求索，甚難可得。
彼比丘應作是觀：『我出家學道，不為衣被故，
不為飲食、床榻、湯藥故，亦不為諸生活具故。
然依此林住，或無正念便得正念，其心不定而得定心，
若不解脫便得解脫，諸漏不盡而得漏盡，
不得無上安隱涅槃則得涅槃；學道者所須衣被、
飲食、床榻、湯藥、諸生活具，彼一切求索，甚難可得。』
彼比丘如是觀已，可住此林。
^cb597b4「比丘者，依一林住，我依此林住，或無正念便得正念，
其心不定而得定心，若不解脫便得解脫，
諸漏不盡而得漏盡，不得無上安隱涅槃則得涅槃；
學道者所須衣被、飲食、床榻、湯藥、諸生活具，
彼一切求索，易不難得。
彼比丘依此林住，依此林住已，或無正念不得正念，
其心不定不得定心，若不解脫不得解脫，
諸漏不盡不得漏盡，不得無上安隱涅槃。
然不得涅槃；學道者所須衣被、飲食、床榻、
湯藥、諸生活具，彼一切求索，甚難可得。
彼比丘應作是觀：『我依此林住，或無正念不得正念，
其心不定不得定心，若不解脫不得解脫，
諸漏不盡不得漏盡，不得無上安隱涅槃；
然不得涅槃，學道者所須衣被、飲食、床榻、
湯藥、諸生活具，彼一切求索，甚難可得。』
彼比丘如是觀已，即捨此林，夜半而去，莫與彼別。
^cb597b20「比丘者，依一林住，我依此林住，或無正念便得正念，
其心不定而得定心，若不解脫便得解脫，
諸漏不盡而得漏盡，不得無上安隱涅槃則得涅槃；
學道者所須衣被、飲食、床榻、湯藥、諸生活具，
彼一切求索，易不難得。
彼比丘依此林住，依此林住已，或無正念便得正念，
其心不定而得定心，若不解脫便得解脫，
諸漏不盡而得漏盡，不得無上安隱涅槃則得涅槃；
學道者所須衣被、飲食、床榻、湯藥、諸生活具，
彼一切求索，易不難得。
彼比丘應作是觀：『我依此林住，或無正念便得正念，
其心不定而得定心，若不解脫便得解脫，
諸漏不盡而得漏盡，不得無上安隱涅槃則得涅槃；
學道者所須衣被、飲食、床榻、湯藥、諸生活具，
彼一切求索，易不難得。』
彼比丘如是觀已，依此林住，乃可終身至其命盡，
如依林住，塜間、村邑、依於人住亦復如是。」
^cb597c9佛說如是。彼諸比丘聞佛所說，歡喜奉行。
^lb^ck108【林經】林品林經第二〔第二小土城誦〕
^cb597c12我聞如是：
一時，佛遊舍衛國，在勝林給孤獨園。
^cb597c13爾時，世尊告諸比丘：「比丘者，依一林住，
我依此林住，或所為出家學道，欲得沙門義，
此義於我得，學道者所須衣被、飲食、床榻、
湯藥、諸生活具，彼一切求索，易不難得。
彼比丘依此林住，依此林住已，所為出家學道，
欲得沙門義，此義於我不得，學道者所須衣被、
飲食、床榻、湯藥、諸生活具，彼一切求索，易不難得。
彼比丘應作是觀：『我出家學道，不為衣被故，
不為飲食、床榻、湯藥故，亦不為諸生活具故。
然我依此林住，所為出家學道，欲得沙門義，
此義於我不得，學道者所須衣被、飲食、
床榻、湯藥、諸生活具，彼一切求索，易不難得。』
彼比丘如是觀已，可捨此林去。
^cb597c26「比丘者，依一林住，我依此林住，或所為出家學道，
欲得沙門義，此義於我得，學道者所須衣被、
飲食、床榻、湯藥、諸生活具，彼一切求索，易不難得。
彼比丘依此林住，依此林住已，所為出家學道，
欲得沙門義，此義於我得，學道者所須衣被、
飲食、床榻、湯藥、諸生活具，彼一切求索，甚難可得。
彼比丘應作是觀：『我出家學道，不為衣被故，
不為飲食、床榻、湯藥故，亦不為諸生活具故。
然我依此林住，所為出家學道，欲得沙門義，
此義於我得，學道者所須衣被、飲食、床榻、
湯藥、諸生活具，彼一切求索，甚難可得。』
彼比丘如是觀已，可住此林。
^cb598a9「比丘者，依一林住，我依此林住，或所為出家學道，
欲得沙門義，此義於我得，學道者所須衣被、
飲食、床榻、湯藥、諸生活具，彼一切求索，易不難得。
彼比丘依此林住，依此林住已，所為出家學道，
欲得沙門義，此義於我不得，學道者所須衣被、
飲食、床榻、湯藥、諸生活具，彼一切求索，甚難可得。
彼比丘應作是觀：『我依此林住，所為出家學道，
欲得沙門義，此義於我不得，學道者所須衣被、
飲食、床榻、湯藥、諸生活具，彼一切求索，甚難可得。』
彼比丘如是觀已，即捨此林，夜半而去，莫與彼別。
^cb598a20「比丘者，依一林住，我依此林住，或所為出家學道，
欲得沙門義，此義於我得，學道者所須衣被、
飲食、床榻、湯藥、諸生活具，彼一切求索，易不難得。
彼比丘依此林住，依此林住已，所為出家學道，
欲得沙門義，此義於我得，學道者所須衣被、
飲食、床榻、湯藥、諸生活具，彼一切求索，易不難得。
彼比丘應作是觀：『我依此林住，所為出家學道，
欲得沙門義，此義於我得，學道者所須衣被、
飲食、床榻、湯藥、諸生活具，彼一切求索，易不難得。』
彼比丘作是觀已，依此林住，乃可終身至其命盡，
如依林住，塚間、村邑、依於人住亦復如是。」
^cb598b4佛說如是。彼諸比丘聞佛所說，歡喜奉行。
^lb^ck109【自觀心經】林品自觀心經第三
^cb598b9我聞如是：
一時，佛遊舍衛國，在勝林給孤獨園。
^cb598b10爾時，世尊告諸比丘：「若有比丘不能善觀於他心者，
當自善觀察於己心，應學如是。
云何比丘善自觀心？
比丘者，若有此觀，必多所饒益：我為得內止，不得最上慧觀法耶？
我為得最上慧觀法，不得內止耶？
我為不得內止，亦不得最上慧觀法耶？
我為得內止，亦得最上慧觀法耶？
^cb598b16「若比丘觀已，則知我得內止，不得最上慧觀法者，
彼比丘得內止已，當求最上慧觀法，彼於後時得內止，亦得最上慧觀法。
若比丘觀已，則知我得最上慧觀法，不得內止者，
彼比丘住最上慧觀法已，當求內止，彼於後時得最上慧觀法，
亦得內止。若比丘觀已，則知我不得內止，
亦不得最上慧觀法者，如是比丘不得此善法，
為欲得故，便以速求方便，學極精勤，正念正智，忍不令退。
猶人為火燒頭、燒衣，急求方便救頭、救衣。
如是，比丘不得此善法，為欲得故，便以速求方便，
學極精勤，正念正智，忍不令退，彼於後時即得內止，亦得最上慧觀法。
若比丘觀已，則知我得內止，亦得最上慧觀法。
彼比丘住此善法已，當求漏盡智通作證。
所以者何？我說不得畜一切衣，亦說得畜一切衣。
云何衣我說不得畜？
若畜衣便增長惡不善法、衰退善法者，如是衣我說不得畜。
云何衣我說得畜？
若畜衣便增長善法、衰退惡不善法者，如是衣我說得畜。
如衣、飲食、床榻村邑亦復如是，我說不得狎習一切人，亦說得狎習一切人。
云何人我說不得狎習？
若狎習人便增長惡不善法、衰退善法者，如是人我說不得狎習。
云何人我說得與狎習？
若狎習人便增長善法、衰退惡不善法者，如是人我說得與狎習。
^cb598c14「彼可習法知如真、不可習法亦知如真。
彼可習法、不可習法知如真已，不可習法便不習，
可習法便習，彼不可習不習，可習法習已，
便增長善法，衰退惡不善法。
是謂比丘善自觀心，善自知心，善取善捨。」
^cb598c18佛說如是。彼諸比丘聞佛所說，歡喜奉行。
^lb^ck110【自觀心經】林品自觀心經第四
^cb598c23我聞如是：
一時，佛遊舍衛國，在勝林給孤獨園。
^cb598c24爾時，世尊告諸比丘：「若有比丘不能善觀於他心者，
當自善觀察於己心，應學如是。
云何比丘善自觀心？
比丘者，若有此觀，必多所饒益：我為多行增伺，為多行無增伺？
我為多行瞋恚心，為多行無瞋恚心？
我為多行睡眠纏，為多行無睡眠纏？
我為多行調貢高，為多行無調貢高？
我為多行疑惑，為多行無疑惑？
我為多行身諍，為多行無身諍？
我為多行穢污心，為多行無穢汙心？
我為多行信，為多行不信？
我為多行精進，為多行懈怠？
我為多行念，為多行無念？
我為多行定，為多行無定？
我為多行惡慧，為多行無惡慧？
^cb599a7「若比丘觀時，則知我多行增伺、瞋恚心、
睡眠纏、調貢高、疑惑、身諍、穢汙心、不信、
懈怠、無念、無定、多行惡慧者，彼比丘欲滅此惡不善法故，
便以速求方便，學極精勤，正念正智，忍不令退。
猶人為火燒頭、燒衣、急求方便救頭、救衣。
如是，比丘欲滅此惡不善法故，便以速求方便，
學極精勤，正念正智，忍不令退。
若比丘觀時，則知我多行無增伺、無瞋恚心、
無睡眠纏、無調貢高、無疑惑、無身諍、無穢污心、
有信、有進、有念、有定、多行無惡慧者。
彼比丘住此善法已，當求漏盡智通作證。
所以者何？我說不得畜一切衣，亦說得畜一切衣。
云何衣我說不得畜？
若畜衣便增長惡不善法、衰退善法者，如是衣我說不得畜。
云何衣我說得畜？
若畜衣便增長善法、衰退惡不善法者，如是衣我說得畜。
如衣，飲食、床榻村邑亦復如是，我說不得狎習一切人，亦說得狎習一切人。
云何人我說不得狎習？
若狎習人便增長惡不善法、衰退善法者，如是人我說不得狎習。
云何人我說得與狎習？
若狎習人便增長善法、衰退惡不善法者，如是人我說得與狎習。
^cb599b1「彼可習法知如真，不可習法亦知如真。
彼可習法、不可習法知如真已，不可習法便不習，
可習法便習，彼不可習法不習，可習法習已，
便增長善法，衰退惡不善法。
是謂比丘善自觀心，善自知心，善取善捨。」
^cb599b5佛說如是。彼諸比丘聞佛所說，歡喜奉行。
^lb^ck111【達梵行經】林品達梵行經第五
^cb599b10我聞如是：
一時，佛遊拘樓瘦，在劍磨瑟曇拘樓都邑。
^cb599b11爾時，世尊告諸比丘：「我當為汝說法，初妙、
中妙、竟亦妙，有文有義，具足清淨，顯現梵行，
謂名達梵行，能盡諸漏。
汝等諦聽，善思念之。」
時，諸比丘受教而聽。
^cb599b14世尊告曰：「汝等當知漏，知漏所因生，知漏有報，
知漏勝如，知漏滅盡，知漏滅道。
汝等當知覺，知覺所因生，知覺有報，知覺勝如，
知覺滅盡，知覺滅道。
汝等當知想，知想所因生，知想有報，知想勝如，
知想滅盡，知想滅道。
汝等當知欲，知欲所因生，知欲有報，知欲勝如，
知欲滅盡，知欲滅道。
汝等當知業，知業所因生，知業有報，知業勝如，
知業滅盡，知業滅道。
汝等當知苦，知苦所因生，知苦有報，知苦勝如，
知苦滅盡，知苦滅道。
^cb599b25「云何知漏？謂有三漏：欲漏、有漏、無明漏，是謂知漏。
云何知漏所因生？
謂無明也。因無明則便有漏，是謂知漏所因生。
云何知漏有報？謂無明纏者，為諸漏所漬，
彼因此受報，或得善處，或得惡處，是謂知漏有報。
云何知漏勝如？謂或有漏生地獄中，或有漏生畜生中，
或有漏生餓鬼中，或有漏生天上，或有漏生人間，是謂知漏勝如。
云何知漏滅盡？謂無明滅，漏便滅，是謂知漏滅盡。
云何知漏滅道？謂八支聖道，正見乃至正定為八，是謂知漏滅道。
若比丘如是知漏，知漏所因生，知漏受報，
知漏勝如，知漏滅盡，知漏滅道者，是謂達梵行，能盡一切漏。
^cb599c9「云何知覺？謂有三覺：樂覺、苦覺、不苦不樂覺，是謂知覺。
云何知覺所因生？
謂更樂也。因更樂則便有覺，是謂知覺所因生。
云何知覺有報？謂愛也。
愛為覺報，是謂知覺有報。
云何知覺勝如？謂比丘者，覺樂覺時便知覺樂覺，
覺苦覺時便知覺苦覺，覺不苦不樂覺時便知覺不苦不樂覺，
樂身、苦身、不苦不樂身，樂心、苦心、不苦不樂心，
樂食、苦食、不苦不樂食，樂無食、苦無食、
不苦不樂無食，樂欲、苦欲、不苦不樂欲，
樂無欲、苦無欲覺、不苦不樂無欲覺時，
便知覺不苦不樂無欲覺，是謂知覺勝如。
云何知覺滅盡？謂更樂滅，覺便滅，是謂知覺滅盡。
云何知覺滅道？謂八支聖道，正見乃至正定為八，是謂知覺滅道。
若比丘如是知覺，知覺所因生，知覺有報，
知覺勝如，知覺滅盡，知覺滅道者，是謂達梵行，能盡一切覺。
^cb599c26「云何知想？謂有四想。
比丘者，小想亦知，大想亦知，無量想亦知，
無所有處想亦知，是謂知想。
云何知想所因生？
謂更樂也。因更樂則便有想，是謂知想所因生。
云何知想有報？謂說也。
隨其想便說，是謂知想有報。
云何知想勝如？謂或有想想色，或有想想聲，
或有想想香，或有想想味，或有想想觸，是謂知想勝如。
云何知想滅盡？謂更樂滅想便滅，是謂知想滅盡。
云何知想滅道？謂八支聖道，正見乃至正定為八，是謂知想滅道。
若比丘如是知想，知想所因生，知想有報，
知想勝如，知想滅盡，知想滅道者，是謂達梵行，能盡一切想。
^cb600a9「云何知欲？謂有五欲功德，可愛、可喜、美色、
欲想應、甚可樂。云何為五？
眼知色，耳知聲，鼻知香，舌知味，身知觸，是謂知欲。
云何知欲所因生？
謂更樂也。因更樂則便有欲，是謂知欲所因生。
云何知欲有報？謂隨欲種愛樂著而住彼，
因此受報有福處、無福處、不動處，是謂知欲有報。
云何知欲勝如？謂或有欲欲色，或有欲欲聲，
或有欲欲香，或有欲欲味，或有欲欲觸，是謂知欲勝如。
云何知欲滅盡？謂更樂滅欲便滅，是謂知欲滅盡。
云何知欲滅道？謂八支聖道，正見乃至正定為八，是謂知欲滅道。
若比丘如是知欲，知欲所因生，知欲受報，
知欲勝如，知欲滅盡，知欲滅道者，是謂達梵行，能盡一切欲。
^cb600a23「云何知業？謂有二業：思、已思業，是謂知業。
云何知業所因生？
謂更樂也。因更樂則便有業，是謂知業所因生。
云何知業有報？謂或有業黑、有黑報，或有業白、
有白報，或有業黑白、黑白報，或有業不黑不白、
無報，業業盡，是謂知業有報。
云何知業勝如？謂或有業生地獄中，或有業生畜生中，
或有業生餓鬼中，或有業生天上，或有業生人間，是謂知業勝如。
云何知業滅盡？謂更樂滅業便滅，是謂知業滅盡。
云何知業滅道？謂八支聖道，正見乃至正定為八，是謂知業滅道。
若比丘如是知業，知業所因生，知業有報，
知業勝如，知業滅盡，知業滅道者，是謂達梵行，能盡一切業。
^cb600b8「云何知苦？謂生苦、老苦、病苦、死苦、怨憎會苦、
愛別離苦、所求不得苦、略五盛陰苦，是謂知苦。
云何知苦所因生？
謂愛也。因愛生苦，是謂知苦所因生。
云何知苦有報？謂或有苦微遲滅，或有苦微疾滅，
或有苦盛遲滅，或有苦盛疾滅，苦苦盡，是謂知苦有報。
云何知苦勝如？謂不多聞愚癡凡夫，不遇善知識，
不御聖法法，身生覺極苦甚重苦，命將欲絕，
出此從外，更求於彼。
或有沙門、梵志，持一句呪，或二、三、四、多句呪，
或持百句呪，彼治我苦，如是因求生苦，
因習生苦，苦滅，是謂知苦勝如。
云何知苦滅盡？謂愛滅苦便滅，是謂知苦滅盡。
云何知苦滅道？謂八支聖道，正見乃至正定為八，是謂知苦滅道。
若比丘如是知苦，知苦所因生，知苦有報，
知苦勝如，知苦滅盡。
知苦滅道者，是謂達梵行，能盡一切苦。」
^cb600b25佛說如是。彼諸比丘聞佛所說，歡喜奉行。
^lb^ck112【阿奴波經】林品阿奴波經第六
^cb600c1我聞如是：
一時，佛遊跋耆瘦，在阿奴波䟦耆都邑。
^cb600c2爾時，世尊則於晡時從宴坐起，堂上來下，
告曰：「阿難！共汝往至阿夷羅惒帝河浴。」
^cb600c4尊者阿難白曰：「唯然。」
於是，世尊將尊者阿難往至阿夷羅惒帝河，
脫衣岸上，便入水浴，浴已還出，拭體著衣。
爾時，尊者阿難執扇扇佛。
於是，世尊迴顧告曰：「阿難！
提惒達哆以放逸故，墮極苦難，必至惡處，
生地獄中，住至一劫不可救濟。
阿難！汝不曾從諸比丘聞，謂我一向記提惒達哆必至惡處，
生地獄中，住至一劫不可救濟耶？」
^cb600c12尊者阿難白曰：「唯然。」
爾時，有一比丘語尊者阿難：「世尊以他心智知提惒達哆心故，
一向記提惒達哆必至惡處，生地獄中，住至一劫不可救濟耶？」
^cb600c15世尊告曰：「阿難！彼比丘或有小，或有中，
或有大，或年少不自知。
所以者何？如來已一向記彼故有疑惑。
阿難！我不見此世，天及魔、梵、沙門、梵志，
從人至天，謂我一向記如提惒達哆。
所以者何？阿難！我一向記提惒達哆必至惡處，
生地獄中，住至一劫不可救濟。
阿難！若我見提惒達哆有白淨法如一毛許，
我便不一向記提惒達哆必至惡處，生地獄中，住至一劫不可救濟。
阿難！我以不見提惒達哆有白淨法如一毛許，
是故我一向記提惒達哆必至惡處，生地獄中，住至一劫不可救濟。
^cb600c27「阿難！猶去村不遠有大深廁，或人墮中，沒在其底。
若人來，為起大慈哀，憐念愍傷，求義及饒益，
求安隱快樂，彼人來已，旋轉視之而作是說：
『此人可得一處如毛髮許，糞所不污，令我得捉挽出之耶？』
彼遍觀視，不見此人有一淨處如毛髮許，
糞所不污，可得手捉挽出之也。
如是，阿難！若我見提惒達哆有白淨法如一毛者，
我不一向記提惒達哆必至惡處，生地獄中，住至一劫不可救濟。
阿難！以我不見提惒達哆有白淨法如一毛許，
是故我一向記提惒達哆必至惡處，生地獄中，住至一劫不可救濟。」
^cb601a10於是，尊者阿難啼泣，以手抆淚，白曰：「世尊！
甚奇！甚特！謂世尊一向記提惒達哆必至惡處，
生地獄中，住至一劫不可救濟。」
^cb601a13世尊告曰：「如是。阿難！
如是。阿難！我一向記提惒達哆必至惡處，
生地獄中，住至一劫不可救濟。
阿難！若汝從如來聞大人根智分別者，必得上信如來而懷歡喜。」
^cb601a16於是，尊者阿難叉手向佛，白曰：「世尊！
今正是時。善逝！今正是時。
若世尊為諸比丘說大人根智分別者，
諸比丘從世尊聞，當善受持。」
^cb601a20世尊告曰：「阿難！諦聽，善思念之，我今為汝說大人根智分別。」
尊者阿難受教而聽。
^cb601a21世尊告曰：「阿難！如來以他心智觀他人心，
知此人成就善法，亦成就不善法。
如來後時以他心智復觀此人心，知此人滅善法，生不善法。
此人善法已滅，不善法已生，餘有善根而不斷絕，
從此善根當復更生善，如是此人得清淨法。
阿難！猶如平旦日初出時，闇滅明生。
阿難！於意云何？日轉昇上，至于食時，闇已滅，明已生耶？」
^cb601a29尊者阿難白曰：「爾也。
世尊！」
^cb601b1「如是。阿難！如來以他心智觀他人心，知此人成就善法，亦成就不善法。
如來後時以他心智復觀此人心，知此人滅善法，生不善法。
此人善法已滅，不善法已生，餘有善根而不斷絕，
從是善根當復更生善，如是此人得清淨法。
阿難！猶如穀種，不壞不破，不腐不剖，不為風熱所傷，
秋時密藏，若彼居士善治良田，以種灑中，隨時雨溉。
阿難！於意云何？此種寧得轉增長不？」
^cb601b9尊者阿難白曰：「爾也。
世尊！」
^cb601b10「如是。阿難！如來以他心智觀他人心，知此人成就善法，亦成就不善法。
如來後時以他心智復觀此人心，知此人滅善法，生不善法。
此人善法已滅，不善法已生，餘有善根而不斷絕，
從是善根當復更生善，如是此人得清淨法。
阿難！是謂如來大人根智，如是如來正知諸法本。
^cb601b16「復次，阿難！如來以他心智觀他人心，知此人成就善法，亦成就不善法。
如來後時以他心智復觀此人心，知此人滅善法，生不善法。
此人善法已滅，不善法已生，餘有善根而未斷絕，
必當斷絕，如是此人得衰退法。
阿難！猶如下晡日垂沒時，明滅闇生。
阿難！於意云何？彼日已沒，明已滅，闇已生耶？」
^cb601b23尊者阿難白曰：「爾也。
世尊！」
^cb601b24「如是。阿難！如來以他心智觀他人心，知此人成就善法，亦成就不善法。
如來後時以他心智復觀此人心，知此人滅善法，生不善法。
此人善法已滅，不善法已生，餘有善根而未斷絕，
必當斷絕，如是此人得衰退法。
阿難！猶如穀種，不壞不破，不腐不剖，不為風熱所傷，秋時密藏。
若彼居士善治良田，以種灑中，雨不隨時。
阿難！於意云何？此種寧得轉增長耶？」
^cb601c3尊者阿難白曰：「不也。
世尊！」
^cb601c4「如是。阿難！如來以他心智觀他人心，知此人成就善法，亦成就不善法。
如來後時以他心智復觀此人心，知此人滅善法，生不善法。
此人善法已滅，不善法已生，餘有善根而未斷絕，
必當斷絕，如是此人得衰退法。
阿難！是謂如來大人根智，如是如來正知諸法本。
^cb601c10「復次，阿難！如來以他心智觀他人心，我不見此人有白淨法如一毛許，
此人惡不善法一向充滿穢污，為當來有本煩熱苦報、
生老病死因，如是此人身壞命終，必至惡處，生地獄中。
阿難！猶如種子，腐壞破剖，為風熱所傷，
秋時不密藏，若彼居士，非是良田，又不善治，
便下種子，雨不隨時。
阿難！於意云何？此種寧得轉增長耶？」
^cb601c18尊者阿難白曰：「不也。
世尊！」
「如是。阿難！如來以他心智觀他人心，我不見此人有白淨法如一毛許，
此人惡不善法一向充滿穢污，為當來有本煩熱苦報、
生老病死因，如是此人身壞命終，必至惡處，生地獄中。
阿難！是謂如來大人根智，如是如來正知諸法本。」
^cb601c24於是，尊者阿難叉手向佛，白曰：「世尊已說如此三種之人，寧可更說異三種人耶？」
^cb601c25世尊告曰：「可說也。
阿難！如來以他心智觀他人心，知此人成就不善法，亦成就善法。
如來後時以他心智復觀此人心，知此人滅不善法而生善法。
此人不善法已滅，善法已生，餘有不善根而不斷絕，
從是不善根當復更生不善，如是此人得衰退法。
阿難！猶如燃火，始然之時，盡然一㷿，彼或有人益以燥草，足以槁木。
阿難！於意云何？彼火寧轉增熾盛耶？」
^cb602a5尊者阿難白曰：「爾也。
世尊！」
「如是。阿難！如來以他心智觀他人心，知此人成就不善法，亦成就善法。
如來後時以他心智復觀此人心，知此人滅不善法而生善法，
此人不善法已滅，善法已生，餘有不善根而不斷絕，
從是不善根當復更生不善，如是此人得衰退法。
阿難！是謂如來大人根智，如是如來正知諸法本。
^cb602a12「復次，阿難！如來以他心智觀他人心，成就不善法，亦成就善法。
如來後時以他心智復觀此人心，知此人滅不善法而生善法，
此人不善法已滅，善法已生，餘有不善根而未斷絕，
必當斷絕，如是此人得清淨法。
阿難！猶如然火熾然之時，盡然一㷿，彼或有人從此盛火，
置平淨地，或著石上。
阿難！於意云何？彼火寧轉增熾盛耶？」
^cb602a20尊者阿難白曰：「不也。
世尊！」
^cb602a21「如是。阿難！如來以他心智觀他人心，知此人成就不善法，亦成就善法。
如來後時以他心智復觀此人心，知此人滅不善法而生善法，
此人不善法已滅，善法已生，餘有不善根而未斷絕，
必當斷絕，如是此人得清淨法。
阿難！是謂如來大人根智，如是如來正知諸法本。
^cb602a27「復次，阿難！如來以他心智觀他人心，我不見此人有黑業如一毛許，
此人善法一向充滿與樂樂報，必生樂處而得長壽，如是此人即於現世必得般涅槃。
阿難！猶如火炭，久滅已冷，彼或有人雖益以燥草，足以槁木。
阿難！於意云何？彼死火炭寧可復得熾然之耶？」
^cb602b4尊者阿難白曰：「不也。
世尊！」
^cb602b5「如是。阿難！如來以他心智觀他人心，我不見此人有黑業如一毛許，
此人善法一向充滿與樂樂報，必生樂處而得長壽，如是此人即於現世必得般涅槃。
阿難！是謂如來大人根智，如是如來正知諸法本。
^cb602b10「阿難！前說三人者，第一人得清淨法，第二人得衰退法，
第三人身壞命終，必至惡處，生地獄中。
後說三人者，第一人得衰退法，第二人得清淨法，第三人即於現世得般涅槃。
阿難！我已為汝說大人根智，如尊師所為弟子起大慈哀，
憐念愍傷，求義及饒益，求安隱快樂，我今已作。
汝等當復自作，至無事處、山林樹下、空安靜處，
宴坐思惟，勿得放逸，勤加精進，莫令後悔。
此是我之教勅，是我訓誨。」
^cb602b19佛說如是。彼諸比丘聞佛所說，歡喜奉行。

^pb1^folio#agmm28中阿含經卷第二十八
^lb^au〔東晉罽賓三藏瞿曇僧伽提婆譯〕
^lb^ck113【諸法本經】林品諸法本經第七
^cb602c1我聞如是：
一時，佛遊舍衛國，在勝林給孤獨園。
^cb602c2爾時，世尊告諸比丘：「若諸異學來問汝等：『一切諸法以何為本？』
汝等應當如是答彼：『一切諸法以欲為本。』
彼若復問：『以何為和？』
當如是答：『以更樂為和。』
彼若復問：『以何為來？』
當如是答：『以覺為來。』
彼若復問：『以何為有？』
當如是答：『以思想為有。』
彼若復問：『以何為上主？』
當如是答：『以念為上主。』
彼若復問：『以何為前？』
當如是答：『以定為前。』
彼若復問：『以何為上？』
當如是答：『以慧為上。』
彼若復問：『以何為真？』
當如是答：『以解脫為真。』
彼若復問：『以何為訖？』
當如是答：『以涅槃為訖。』
是為，比丘！欲為諸法本，更樂為諸法和，
覺為諸法來，思想為諸法有，念為諸法上主，
定為諸法前，慧為諸法上，解脫為諸法真，涅槃為諸法訖。
是故比丘當如是學。
^cb602c17「習出家學道心，習無常想，習無常苦想，
習苦無我想，習不淨想，習惡食想，習一切世間不可樂想，習死想。
知世間好惡，習如是想心。
知世間習有，習如是想心。
知世間習、滅、味、患、出要如真，習如是想心。
若比丘得習出家學道心者，得習無常想，
得習無常苦想，得習苦無我想，得習不淨想，
得習惡食想，得習一切世間不可樂想，得習死想。
知世間好惡，得習如是想心。
知世間習有，得習如是想心。
知世間習、滅、味、患、出要如真，得習如是想心者，
是謂比丘斷愛除結，正知正觀諸法已，便得苦邊。」
^cb602c29佛說如是。彼諸比丘聞佛所說，歡喜奉行。
^lb^ck114【優陀羅經】林品優陀羅經第八
^cb603a5我聞如是：
一時，佛遊舍衛國，在勝林給孤獨園。
^cb603a6爾時，世尊告諸比丘：「優陀羅羅摩子，彼在眾中，
數如是說：『於此生中，觀此覺此，不知癰本，然後具知癰本。』
優陀羅羅摩子無一切知，自稱一切知；
實無所覺，自稱有覺。
優陀羅羅摩子如是見、如是說，有者，是病、
是癰、是刺；設無想者，是愚癡也；若有所覺，
是止息、是最妙，謂乃至非有想非無想處。
彼自樂身，自受於身，自著身已，修習乃至非有想非無想處，
身壞命終，生非有想非無想天中，彼壽盡已，
復來此間，生於狸中。
此比丘正說者，於此生中，觀此覺此，不知癰本，然後具知癰本。
^cb603a17「云何比丘正觀耶？
比丘者，知六更觸，知習、知滅、知味、知患、
知出要，以慧知如真，是謂比丘正觀也。
云何比丘覺，比丘者，知三覺，知習、知滅、
知味、知患、知出要，以慧知如真，是謂比丘覺。
云何比丘不知癰本，然後具知癰本？
比丘者，知有愛滅，拔其根本，至竟不復生，
是謂比丘不知癰本，然後具知癰本。
癰者，謂此身也。色麤四大，從父母生，飲食長養，
衣被按摩，澡浴強忍，是無常法、壞法、散法，是謂癰也。
癰本者，謂三愛也。
欲愛、色愛、無色愛，是謂癰本。
癰一切漏者，謂六更觸處也。
眼漏視色，耳漏聞聲，鼻漏嗅香，舌漏嘗味，
身漏覺觸，意漏知諸法，是謂癰一切漏。
^cb603b1「比丘！我已為汝說癰、說癰本，如尊師所為弟子起大慈哀，
憐念愍傷，求義及饒益，求安隱快樂者，我今已作。
汝等亦當復自作，至無事處、山林樹下、`)