jsonp(26,{"name":"dc","start":75816},`^cb309a8其夫答言：「我未甞見諸天、魔、梵、沙門、婆羅門、
諸神、世人，有能與如來、應、等正覺——真金色身，
圓光一尋，如尼拘律樹圓滿之身，妙說之上，
諸仙之首，牟尼之尊，汝之大師——共論議也。
汝今與我作好法衣，我持至世尊所出家學道。」
^cb309a13時，婦悉以鮮潔白㲲，令作法衣。
^cb309a14時，婆羅門持衣往詣世尊所，稽首禮足，
退住一面，白言：「世尊！
我今可得於世尊法中出家學道，修梵行不？」
^cb309a16佛告婆羅門：「汝今可得於此法、律出家學道，修諸梵行。」
^cb309a17即出家已，獨靜思惟：「所以善男子剃除鬚髮，
著袈裟衣，出家學道……。」
乃至得阿羅漢，心善解脫。
^n1159【一一五九】^cb309a20如是我聞：
一時，佛住舍衛國祇樹給孤獨園。
^cb309a21時，有魔瞿婆羅門來詣佛所，與世尊面相問訊慰勞已，
退坐一面，白佛言：「瞿曇！
我於家中常行布施，若一人來，施於一人；
若二人、三人，乃至百千，悉皆施與。
我如是施，得多福不？」
^cb309a25佛告婆羅門：「汝如是施，實得大福。
所以者何？以於家中常行布施，一人來乞，
即施一人，二人、三人，乃至百千，悉皆施與故，即得大福。」
^cb309a28時，魔瞿婆羅門即說偈言：
^gatha「在家所為作，布施復大會，
^gatha因此惠施故，欲求大功德。
^gatha今問於牟尼，我之所應知，
^gatha同梵天所見，為我分別說。
^gatha云何為解脫，勝妙之善趣？
^gatha云何修方便，得生於梵世？
^gatha云何隨樂施，生明勝梵天？」
^cb309b9爾時，世尊說偈答言：
^gatha「施者設大會，隨彼愛樂施，
^gatha歡喜淨信心，攀緣善功德。
^gatha以其所建立，求離諸過惡，
^gatha遠離於貪欲，其心善解脫。
^gatha修習於慈心，其功德無量，
^gatha況復加至誠，廣施設大會。
^gatha若於其中間，所得諸善心，
^gatha正向善解脫，或餘純善趣。
^gatha如是勝因緣，得生於梵世，
^gatha如是之惠施，其心平等故。
^gatha得生於梵世，其壽命延長。」
^cb309b21時，魔瞿婆羅門聞佛所說，歡喜隨喜，從座起而去。
^n1160【一一六〇】^cb309b23如是我聞：
一時，佛住舍衛國祇樹給孤獨園。
^cb309b24時，有持金蓋、著舍勒導從婆羅門來詣佛所，
與世尊面相問訊慰勞已，退坐一面。
而說偈言：
^gatha「無非婆羅門，所行為清淨，
^gatha剎利修苦行，於靜亦復乖。
^gatha三典婆羅門，是則為清淨，
^gatha如是清淨者，不在餘眾生。」
^cb309c3爾時，世尊說偈答言：
^gatha「不知清淨道，及諸無上淨，
^gatha於餘求靜者，至竟無淨時。」
^cb309c6婆羅門白佛：「瞿曇說清淨道及無上清淨耶？
何等為清淨道？何等為無上清淨？」
^cb309c7佛告婆羅門：「正見者為清淨道，正見修習多修習，
斷貪欲、斷瞋恚、斷愚癡。
若婆羅門貪欲永斷，瞋恚、愚癡永斷，一切煩惱永斷，是名無上清淨。
正志、正語、正業、正命、正方便、正念、正定，
是名清淨道；正定修習多修習已，斷貪欲、
斷瞋恚、斷愚癡。若婆羅門貪欲永斷，瞋恚、
愚癡永斷，一切煩惱永斷，是名無上清淨。」
^cb309c15婆羅門白佛言：「瞿曇說清淨道、無上清淨耶？
瞿曇！世務多事，今且辭還。」
^cb309c16佛告婆羅門：「宜知是時。」
^cb309c17持華蓋著舍勒導從婆羅門聞佛所說，
歡喜隨喜，從座起去。
^n1161【一一六一】^cb309c19如是我聞：
一時，佛住舍衛國祇樹給孤獨園。
^cb309c20爾時，有異婆羅門來詣佛所，與世尊面相問訊慰勞已，退坐一面。
而說偈言：
^gatha「云何為尸羅？　云何正威儀？
^gatha云何為功德？　云何名為業？
^gatha成就何等法，羅漢婆羅門？」
^cb309c25爾時，世尊說偈答言：
^gatha「宿命憶念智，見生天惡趣，
^gatha得諸受生盡，牟尼明決定。
^gatha知心善解脫，解脫一切貪，
^gatha具足於三明，三明婆羅門。」
^cb310a2佛說此經已，異婆羅門聞佛所說，歡喜隨喜，從座起而去。
^n1162【一一六二】^cb310a4如是我聞：
一時，佛住舍衛國祇樹給孤獨園。
^cb310a5世尊晨朝著衣持鉢，入舍衛城乞食，尊者阿難從世尊後。
^cb310a6時，有二老男女，是其夫婦，年耆根熟，僂背𮌡如鉤，
諸里巷頭，燒糞掃處，俱蹲向火。
^cb310a8世尊見彼二老夫婦，年耆愚老，僂背如鉤，
俱蹲向火，猶如老鵠，欲心相視。
見已，告尊者阿難：「汝見彼夫婦二人，年耆愚老，
僂背𮌡僂如鉤，俱蹲向火，猶如老鵠，欲心相視不？」
^cb310a12阿難白佛：「如是，世尊！」
佛告阿難：「此二老夫婦，於年少時盛壯之身，
勤求財物者，亦可得為舍衛城中第一富長者；
若復剃除鬚髮，著袈裟衣，正信非家，出家學道，
精勤修習者，亦可得阿羅漢第一上果。
於第二分盛壯之身，勤求財物，亦可得為舍衛城中第二富者；
若復剃除鬚髮，著袈裟衣，正信非家，出家學道者，亦可得阿那含果證。
若於第三分中年之身，勤求財物，亦可得為舍衛城中第三富者；
若剃鬚髮，著袈裟衣，正信非家，出家學道者，亦可得為斯陀含果證。
彼於今日，年耆根熟，無有錢財，無有方便，
無所堪能，不復堪能，若覓錢財，亦不能得勝過人法。」
^cb310a26爾時，世尊復說偈言：
^gatha「不行梵行故，不得年少財，
^gatha思惟古昔事，眠地如曲弓。
^gatha不修於梵行，不得年少財，
^gatha猶如老鵠鳥，守死於空池。」
^cb310b2佛說此經已，尊者阿難陀聞佛所說，歡喜奉行。
^n1163【一一六三】^cb310b4如是我聞：
一時，佛住舍衛國祇樹給孤獨園……如上說。
差別者，唯說異偈言：
^gatha「老死之所壞，身及所受滅，
^gatha唯有惠施福，為隨己資糧。
^gatha依於善攝護，及修禪功德，
^gatha隨力而行施，錢財及飲食。
^gatha於群則眠覺，非為空自活。」
^cb310b11佛說此經已，彼婆羅門聞佛所說，歡喜隨喜，作禮而去。
雜阿含經卷第四十二

^pb1^folio#agms43雜阿含經卷第四十三
^ck5c【六入處相應1164】^au〔宋天竺三藏求那跋陀羅譯〕
^n1164【一一六四】^cb310b20如是我聞：
一時，佛住波羅㮈國仙人住處鹿野苑中。
^cb310b21時，有眾多比丘集於講堂，作如是論：「諸尊！
如世尊說波羅延低舍彌德勒所問：
^gatha「『若知二邊者，於中永無著，
^gatha說名大丈夫，不顧於五欲，
^gatha無有煩惱鏁，超出縫紩憂。』
^cb310b27「諸尊！此有何義？云何邊？
云何二邊？云何為中？
云何為縫紩？云何思？
以智知，以了了；智所知，了所了，作苦邊，脫於苦。」
^cb310b29有一答言：「六內入處是一邊，六外入處是二邊，
受是其中，愛為縫紩。
習於受者，得彼彼因，身漸轉增長出生，
於此即法，以智知，以了了，智所知，了所了，
作苦邊，脫於苦。」
^cb310c4復有說言：「過去世是一邊，未來世是二邊，
現在世名為中，愛為縫紩。
習近此愛，彼彼所因，身漸觸增長出生，乃至脫苦。」
^cb310c7復有說言：「樂受者是一邊，苦受者是二邊，
不苦不樂是其中，愛為縫紩，習近此愛，
彼彼所得，自身漸觸增長出生，乃至脫苦。」
^cb310c10復有說言：「有者是一邊，集是二邊，受是其中，
愛為縫紩……」如是廣說，乃至「脫苦。」
^cb310c12復有說言：「身者是一邊，身集是二邊，愛為縫紩……」
如是廣說，乃至「脫苦。」
^cb310c13復有說言：「我等一切所說不同，所謂向來種種異說，要不望知。
云何世尊有餘之說，波羅延低舍彌德勒所問經？
我等應往具問世尊，如世尊所說，我等奉持。」
^cb310c17爾時，眾多比丘詣世尊所，稽首禮足，退坐一面，
白佛言：「世尊！向諸比丘集於講堂，作如是言：
『於世尊所說波羅延低舍彌德勒所問經，
所謂二邊，乃至脫苦。』
有人說言：『內六入處是說一邊，外六入處是說二邊，
受是其中，愛為縫紩……』如前廣說，悉不決定，
今日故來請問世尊，具問斯義，我等所說，誰得其義？」
^cb310c24佛告諸比丘：「汝等所說，皆是善說，我今當為汝等說有餘經。
我為波羅延低舍彌德勒有餘經說，謂觸是一邊，
觸集是二邊，受是其中，愛為縫紩。
習近愛已，彼彼所得，身緣觸增長出生，
於此法，以智知，以了了；智所知，了所了，
作苦邊，脫於苦。」
^cb311a1佛說此經已，諸比丘聞佛所說，歡喜奉行。
^n1165【一一六五】^cb311a3如是我聞：
一時，尊者賓頭盧住拘睒彌國瞿師羅園。
^cb311a4時，有婆蹉國王，名優陀延那，詣尊者賓頭盧所，
共相問訊；問訊已，退坐一面。
婆蹉王優陀延那白尊者賓頭盧言：「欲有所問，寧有閑暇見答已不？」
^cb311a7尊者賓頭盧答言：「大王！
大王且問，知者當答。」
^cb311a8婆蹉王優陀延那問尊者賓頭盧：「何因何緣，
新學年少比丘於此法、律，出家未久，極安樂住，
諸根欣悅，顏貌清淨，膚色鮮白，樂靜少動，
任他而活，野獸其心，堪能盡壽，修持梵行，純一清淨？」
^cb311a13尊者賓頭盧答言：「如佛所說，如來、應、等正覺所知所見，
為比丘說：『汝諸比丘！
若見宿人，當作母想；見中間者，作姊妹想；
見幼稚者，當作女想。
以是因緣，年少比丘於此法、律，出家未久，
安隱樂住，諸根敷悅，顏貌清淨，膚色鮮白，
樂靜少動，任他而活，野獸其心，堪能盡壽，
修持梵行，純一清淨。』」
^cb311a20婆蹉王優陀延那語尊者賓頭盧言：「今諸世間貪求之心，
若見宿人，而作母想；見中年者，作姊妹想；
見幼稚者，而作女想。
當於爾時，心亦隨起，貪欲燒燃、瞋恚燒燃、
愚癡燒燃，要當更有勝因緣不？」
^cb311a24尊者賓頭盧語婆蹉王優陀延那：「更有因緣，
如世尊說，如來、應、等正覺所知所見，為比丘說：
『此身從足至頂，骨幹肉塗，覆以薄皮，種種不淨充滿其中；
周遍觀察，髮、毛、爪、齒、塵垢、流唌、皮、肉、白骨、
筋、脈、心、肝、肺、脾、腎、腸、肚、生藏、熟藏、胞、淚、
汗、涕、沫沫沬、肪、脂、髓、痰、癊、膿、血、腦、汁、屎、溺。』
大王！此因此緣故，年少比丘於此法、律，
出家未久，安隱樂住，乃至純一滿淨。」
^cb311b4婆蹉王優陀延那語尊者賓頭盧：「人心飄疾，
若觀不淨，隨淨想現。
頗更有因緣，令年少比丘於此法、律，出家未久，
安隱樂住，乃至純一滿淨不？」
^cb311b7尊者賓頭盧言：「大王！
有因有緣，如世尊說，如來、應、等正覺所知所見，
告諸比丘：『汝等應當守護根門，善攝其心。
若眼見色時，莫取色相，莫取隨形好，增上執持。
若於眼根不攝斂住，則世間貪、愛、惡不善法則漏其心，是故汝等當受持眼律儀。
耳聲、鼻香、舌味、身觸、意法亦復如是。
乃至受持意律儀。』」
^cb311b14爾時，婆蹉王優陀延那語尊者賓頭盧：「善哉！
善說法，乃至受持諸根律儀。
尊者賓頭盧！我亦如是，有時不守護身，
不持諸根律儀，不一其念，入於宮中，其心極生貪欲熾燃、
瞋恚燒燃、愚癡燒燃；正使閑房獨處，亦復三毒燒燃其心，況復宮中！
又我有時善護其身，善攝諸根，專一其念，
入於宮中，貪欲、恚、癡不起燒燃其心，於內宮中尚不燒身，
亦不燒心，況復閑獨！
以是之故，此因此緣，能令年少比丘於此法、
律，出家未久，安隱樂住，乃至純一滿淨。」
^cb311b24時，婆蹉王優陀延那聞尊者賓頭盧所說，
歡喜隨喜，從坐起去。
^n1166【一一六六】^cb311b26如是我聞：
一時，佛住拘睒彌國瞿師羅園。
^cb311b27爾時，世尊告諸比丘：「有手故知有取捨，
有足故知有往來，有關節故知有屈伸，有腹故知有飢渴。
如是，比丘！有眼故眼觸因緣生受，內覺若苦、
若樂、不苦不樂。耳、鼻、舌、身、意亦復如是。
^cb311c2「諸比丘！若無手則不知取捨，若無足則不知往來，
若無關節則不知有屈伸，若無腹則不知有飢渴。
如是，諸比丘！若無眼則無眼觸因緣生受，
內覺若苦、若樂、不苦不樂；耳、鼻、舌、身、意亦復如是。」
^cb311c7佛說此經已，諸比丘聞佛所說，歡喜奉行。
^n1167【一一六七】^cb311c9如是我聞：
一時，佛住拘睒彌國瞿師羅園。
^cb311c10爾時，世尊告諸比丘：「過去世時有河中草，有龜於中住止。
時，有野干飢行覓食，遙見龜蟲，疾來捉取。
龜蟲見來，即便藏六，野干守伺，兾出頭足，欲取食之。
久守，龜蟲永不出頭，亦不出足；野干飢乏，瞋恚而去。
^cb311c14「諸比丘！汝等今日亦復如是。
知魔波旬常伺汝便，兾汝眼著於色、耳聞聲、
鼻嗅香、舌甞味、身覺觸、意念法，欲令出生染著六境。
是故，比丘！汝等今日常當執持眼律儀住，
執持眼根律儀住，惡魔波旬不得其便，
隨出隨緣；耳、鼻、舌、身、意亦復如是。
於其六根若出若緣，不得其便，猶如龜蟲，野干不得其便。」
^cb311c22爾時，世尊即說偈言：
^gatha「龜蟲畏野干，藏六於殼㲉內，
^gatha比丘善攝心，密藏諸覺想。
^gatha不依不怖彼，覆心勿言說。」
^cb311c26佛說此經已，諸比丘聞佛所說，歡喜奉行。
^n1168【一一六八】^cb311c27如是我聞：
一時，佛住拘睒彌國瞿師羅園。
^cb311c28爾時，世尊告諸比丘：「譬如䵃麥著四衢道頭，
有六壯夫執杖共打，須臾塵碎，有第七人執杖重打。
諸比丘！於意云何？
如䵃麥聚，六人共打，七人重打，當極碎不？」
^cb312a3諸比丘白佛言：「如是，世尊！」
佛告諸比丘：「如是愚癡士夫六觸入處之所搥打。
何等為六？謂眼觸入處，常所搥打。
耳、鼻、舌、身、意觸入處，常所搥打，彼愚癡士夫為六觸入處之所搥打，
猶復念求當來世有，如第七人重打令碎。
^cb312a8「比丘！若言是我，是則動搖；言是我所，是則動搖。
未來當有，是則動搖；未來當無，是則動搖。
當復有色，是則動搖；當復無色，是則動搖。
當復有想，是則動搖；當復無想，是則動搖；
當復非有想非無想，是則動搖。
動搖故病，動搖故癰，動搖故刺，動搖故著。
正觀察動搖故苦者，得不動搖心，多修習住，繫念正知。
^cb312a15「如動搖。如是思量虛誑，有行因愛。
言我，是則為愛；言我所，是則為愛。
言當來有，是則為愛；言當來無，是則為愛。
當有色，是則為愛；當無色，是則為愛。
當有想，是則為愛；當無想，是則為愛；當非想非非想，是則為愛。
愛故為病，愛故為癰，愛故為刺。
若善思觀察愛生苦者，當多住離愛心，正念正智。
^cb312a22「諸比丘！過去世時，阿修羅興軍與帝釋鬪。
時，天帝釋告三十三天：『今日諸天、阿修羅苦戰，
若諸天勝，阿修羅不如者，當生執阿修羅，
縛以五繫，送還天宮。』
阿修羅語其眾言：『今阿修羅軍與諸天戰，
若阿修羅勝，諸天不如者，當生執帝釋，
縛以五繫，還歸阿修羅宮。』
當其戰諍，諸天得勝，阿修羅不如。
時，三十三天生執毘摩質多羅阿修羅王，
縛以五繫，還歸天宮。
^cb312b2「爾時，毘摩質多羅阿修羅王身被五繫，
置於正法殿上，以種種天五欲樂而娛樂之。
毘摩質多羅阿修羅王作是念：『唯阿修羅賢善聰慧，
諸天雖善，我今且當還歸阿修羅宮。』
作是念時，即自見身被五繫縛，諸天五欲自然化沒。
^cb312b7「毘摩質多羅阿修羅王復作是念：『諸天賢善，
智慧明徹，阿修羅雖善，我今且當住此天宮。』
作是念時，即自見身五縛得解，諸天五欲自然還出。
^cb312b10「毘摩質多羅阿修羅王乃至有如是微細之縛，魔波旬縛轉細。
於是心動搖時，魔即隨縛；心不動搖，魔即隨解。
是故，諸比丘！多住不動搖心，正念正智，應當學！」
^cb312b14佛說此經已，諸比丘聞佛所說，歡喜奉行。
^n1169【一一六九】^cb312b16如是我聞：
一時，佛住拘睒彌國瞿師羅園。
^cb312b17爾時，世尊告諸比丘：「若有比丘、比丘尼，
眼色識因緣生，若欲、若貪、若昵、若念、若決定著處，於彼諸心善自防護。
所以者何？此等皆是恐畏之道，有礙、有難，
此惡人所依，非善人所依，是故應自防護。
耳、鼻、舌、身、意亦復如是。
譬如田夫有好田苗，其守田者懶惰放逸，
欄牛噉食；愚癡凡夫亦復如是。
六觸入處，乃至放逸亦復如是。
^cb312b24「若好田苗，其守田者心不放逸，欄牛不暴，
設復入田，盡驅令出；所謂若心、若意、若識，
多聞聖弟子於五欲功德善自攝護，盡心令滅。
若好田苗，其守護田者不自放逸，欄牛入境，
左手牽鼻，右手執杖，遍身搥打，驅出其田。
諸比丘！於意云何？
彼牛遭苦痛已，從村至宅，從宅至村，復當如前過食田苗不？」
^cb312c2答言：「不也，世尊！所以者何？
憶先入田遭捶杖苦故。」
^cb312c4「如是，比丘！若心、若意、若識，多聞聖弟子於六觸入處極生厭離、
恐怖，內心安住，制令一意。
諸比丘！過去世時，有王聞未曾有好彈琴聲，
極生愛樂，耽湎染著，問諸大臣：『此何等聲？
甚可愛樂！』大臣答言：『此是琴聲。』
語大臣：『取彼聲來。』
大臣受教，即往取琴來，白言：『大王！
此是琴作好聲者。』
王語大臣：『我不用琴，取其先聞可愛樂聲來。』
大臣答言：『如此之琴，有眾多種具，謂有柄、
有槽、有麗、有絃、有皮，巧方便人彈之，得眾具因緣乃成音聲，
非不得眾具而有音聲，前所聞聲，久已過去，
轉亦盡滅，不可持來。』
^cb312c16「爾時，大王作是念言：『咄！
何用此虛偽物為？
世間琴者是虛偽物，而令世人耽湎染著；
汝今持去，片片析破，棄於十方。』
大臣受教，析為百分，棄於處處。
如是，比丘！若色、受、想、思、欲，知此諸法無常、
有為、心因緣生，而便說言：『是我、我所。』
彼於異時，一切悉無。
諸比丘！應作如是平等正智，如實觀察。」
^cb312c22佛說此經已，諸比丘聞佛所說，歡喜奉行。
^n1170【一一七〇】^cb312c24如是我聞：
一時，佛住拘睒彌國瞿師羅園。
^cb312c25爾時，世尊告諸比丘：「如癩病人，四體瘡壞，
入茅荻中，為諸刺葉針刺所傷，倍增苦痛；如是愚癡凡夫六觸入處受諸苦痛亦復如是。
如彼癩人，為草葉針刺所傷，膿血流出；
如是愚癡凡夫，其性弊暴，六觸入處所觸則起瞋恚，
惡聲流出，如彼癩人。
所以者何？愚癡無聞凡夫心如癩瘡。
^cb313a2「我今當說律儀、不律儀。
云何律儀？云何不律儀？
愚癡無聞凡夫眼見色已，於可念色而起貪著，
不可念色而起瞋恚，於彼次第隨生眾多覺想相續，
不見過患；復見過患，不能除滅。
耳、鼻、舌、身、意亦復如是。
比丘！是名不律儀。
云何律儀？多聞聖弟子若眼見色，於可念色不起欲想，
不可念色不起恚想，次第不起眾多覺想相續住，
見色過患；見過患已，能捨離。
耳、鼻、舌、身、意亦復如是。
是名律儀。」
^cb313a12佛說此經已，諸比丘聞佛所說，歡喜奉行！
^n1171【一一七一】^cb313a14如是我聞：
一時，佛住拘睒彌國瞿師羅園。
^cb313a15爾時，世尊告諸比丘：「譬如士夫遊空宅中，得六種眾生。
一者得狗，即執其狗，繫著一處。
次得其鳥，次得毒蛇，次得野干，次得失收摩羅，次得獼猴。
得斯眾生，悉縛一處。
其狗者，樂欲入村。
其鳥者，常欲飛空。
其蛇者，常欲入穴。
其野干者，樂向塚間。
失收摩羅者，長欲入海。
獼猴者，欲入山林。
此六眾生悉繫一處，所樂不同，各各嗜欲到所安處，
各各不相樂於他處；而繫縛故，各用其力，
向所樂方，而不能脫。
^cb313a24「如是六根種種境界，各各自求所樂境界，不樂餘境界。
眼根常求可愛之色，不可意色則生其厭。
耳根常求可意之聲，不可意聲則生其厭。
鼻根常求可意之香，不可意香則生其厭。
舌根常求可意之味，不可意味則生其厭。
身根常求可意之觸，不可意觸則生其厭。
意根常求可意之法，不可意法則生其厭。
此六種根種種行處，種種境界，各各不求異根境界。
此六種根其有力者，堪能自在，隨覺境界。
如彼士夫繫六眾生於其堅柱，正出用力隨意而去，
往反疲極，以繩繫故，終依於柱。
^cb313b6「諸比丘！我說此譬，欲為汝等顯示其義。
六眾生者，譬猶六根；堅柱者，譬身念處。
若善修習身念處，有念、不念色，見可愛色則不生著，
不可愛色則不生厭；耳聲、鼻香、舌味、身觸、
意法，於可意法則不求欲，不可意法則不生厭。
是故，比丘！當勤修習，多住身念處。」
^cb313b13佛說此經已，諸比丘聞佛所說，歡喜奉行！
^n1172【一一七二】^cb313b14如是我聞：
一時，佛住拘睒彌國瞿師羅園。
^cb313b15爾時，世尊告諸比丘：「譬如有四蚖蛇，凶惡毒虐，盛一篋中。
時，有士夫聰明不愚，有智慧，求樂厭苦，求生厭死。
時，有一士夫語向士夫言：『汝今取此篋盛毒蛇，
摩拭洗浴，恩親養食，出內以時。
若四毒蛇脫有惱者，或能殺汝，或令近死，汝當防護。』
爾時，士夫恐怖馳走。
『忽有五怨，拔刀隨逐，要求欲殺，汝當防護。』
爾時，士夫畏四毒蛇及五拔刀怨，驅馳而走。
^cb313b23「人復語言：『士夫！內有六賊，隨逐伺汝，得便當殺，汝當防護。』
爾時，士夫畏四毒蛇、五拔刀怨及內六賊，
恐怖馳走，還入空村，見彼空舍，危朽腐毀，
有諸惡物，捉皆危脆，無有堅固。
^cb313b27「人復語言：『士夫！是空聚落當有群賊，來必奄害汝。』
爾時，士夫畏四毒蛇、五拔刀賊、內六惡賊、
空村群賊，而復馳走。
忽爾道路臨一大河，其水浚急，但見此岸有諸怖畏，
而見彼岸安隱快樂，清涼無畏，無橋船可渡得至彼岸，
作是思惟：『我取諸草木，縛束成栰，手足方便，渡至彼岸。』
作是念已，即拾草木，依於岸傍，縛束成栰，
手足方便，截流橫渡。
^cb313c6「如是士夫免四毒蛇、五拔刀怨、六內惡賊，
復得脫於空村群賊，渡於浚流，離於此岸種種怖畏，得至彼岸安隱快樂。
我說此譬，當解其義。
比丘！篋者，譬此身色麁四大，四大所造精血之體，
穢食長養，沐浴衣服，無常變壞危脆之法。
毒蛇者，譬四大——地界、水界、火界、風界。
地界若諍，能令身死，及以近死；水、火、風諍亦復如是。
五拔刀怨者，譬五受陰。
六內賊者，譬六愛喜。
空村者，譬六內入。
善男子！觀察眼入處，是無常變壞，執持眼者，
亦是無常虛偽之法；耳、鼻、舌、身、意入處亦復如是。
空村群賊者，譬外六入處。
眼為可意、不可意色所害；耳聲、鼻香、舌味、
身觸、意，為可意、不可意法所害。
浚流者，譬四流——欲流、有流、見流、無明流。
河者，譬三愛——欲愛、色愛、無色愛。
此岸多恐怖者，譬有身。
彼岸清涼安樂者，譬無餘涅槃。
栰者，譬八正道。手足方便截流渡者，譬精進勇猛到彼岸。
婆羅門住處者，譬如來、應、等正覺。
^cb313c25「如是，比丘！大師慈悲安慰弟子，為其所作；
我今已作，汝今亦當作其所作，於空閑樹下，
房舍清淨，敷草為座，露地、塚間，遠離邊坐，
精勤禪思，慎莫放逸，令後悔恨！
此則是我教授之法。」
^cb313c29佛說此經已，諸比丘聞佛所說，歡喜奉行！
^n1173【一一七三】^cb314a2如是我聞：
一時，佛住拘睒彌國瞿師羅園。
^cb314a3爾時，世尊告諸比丘：「多聞聖弟子於一切苦法集、
滅、味、患、離如實知見，見五欲猶如火坑。
如是觀察五欲已，於五欲貪、欲愛、欲念、
欲著不永覆心，知其欲心行處、住處，而自防閉；
行處、住處逆防閉已，隨其行處、住處，世間貪、
憂、惡不善法不漏其心。
^cb314a8「云何名為多聞聖弟子於一切苦法集、
滅、味、患、離如實知見？
多聞聖弟子於此苦聖諦如實知，此苦集、
此苦滅、此苦滅道跡聖諦如實知，是名多聞聖弟子於一切苦法集、
滅、味、患、離如實知見。
^cb314a13「云何多聞聖弟子見五欲如火坑，乃至世間貪、
憂、惡不善法不永覆心？
譬如近一聚落，邊有深坑，滿中盛火，無有烟焰。
時，有士夫不愚不癡，聰明𭶑慧，樂樂厭苦，樂生惡死。
彼作是念：『此有火坑，滿中盛火，我若墮中，必死無疑。』
於彼生遠、思遠、欲遠。
如是多聞聖弟子見五欲如火坑，乃至世間貪、
憂、惡不善法不永覆心；若行處、住處逆防逆知，
乃至世間貪、憂、惡不善法不漏其心。
^cb314a21「譬如聚落邊有㮈林，多諸棘刺，時，有士夫入於林中，有所營作。
入林中已，前後左右上下盡有棘刺。
爾時，士夫正念而行、正念來去、正念明目、
正念端視、正念屈身。
所以者何？莫令利刺傷壞身故。
多聞聖弟子亦復如是，若依聚落城邑而住，
晨朝著衣持鉢，入村乞食，善護其身，善執其心，
正念安住、正念而行、正念明目、正念觀察。
所以者何？莫令利刺傷聖法、律。
^cb314b1「云何利刺傷聖法、律？
謂可意愛念之色，是名利刺傷聖法、律。
云何是可意愛念之色傷聖法、律？
謂五欲功德，眼識色生愛念，長養欲樂；
耳識聲、鼻識香、舌識味、身識觸生愛念，
長養欲樂，是名可愛念色傷聖法、律；是名多聞聖弟子所行處、
所住處逆防逆知，乃至不令世間貪、憂、不善法以漏其心。
^cb314b8「或時多聞聖弟子生於正念，生惡不善覺，
長養欲、長養恚、長養癡，是鈍根；多聞聖弟子雖起集滅，以欲覆心。
譬如鐵丸，燒令極熱，以少水灑，尋即乾消，
如是多聞聖弟子鈍根生念，尋滅如是。
多聞聖弟子如是行，如是住。
若王、大臣若親往詣其所，請以俸祿，語言：『男子！
何用剃髮，執持瓦器，身著袈裟，家家乞食為？
不如安慰服五欲樂，行施作福。』
云何？比丘！多聞聖弟子，國王、大臣、諸親檀越請以俸祿，彼當還戒退減以不？」
^cb314b18答曰：「不也。所以者何？
多聞聖弟子於一切苦法集、滅、味、患、離如實知見故，
見火坑，譬五欲，乃至世間貪、憂、惡不善法不永覆心，
行處、住處逆防逆知，乃至世間貪、憂、惡不善法不漏其心。
若復為國王、大臣、親族請以俸祿，還戒退減，無有是處！」
^cb314b23佛告諸比丘：「善哉！
善哉！彼多聞聖弟子其心長夜臨趣、流注、
浚輸，向於遠離，向於離欲，而於涅槃，寂靜捨離，
樂於涅槃；於有漏處，寂滅清涼。
若為國王、長者、親族所請，還戒退減者，無有是處！
餘得大苦。譬如恒河，長夜臨趣、流注、浚輸東方，
多眾斷截，欲令臨趣、流注、浚輸西方，寧能得不？」
^cb314c1答言：「不能。世尊！所以者何？
恒水長夜流注東方，欲令西流，未而可得，彼諸大眾徒辛苦耳！
如是多聞聖弟子長夜臨趣、流注、浚輸，
向於遠離，乃至欲令退減，無有是處，徒辛苦耳！」
^cb314c5佛說此經已，諸比丘聞佛所說，歡喜奉行！
^n1174【一一七四】^cb314c7如是我聞：
一時，佛住阿毘闍恒水邊。
時，有比丘來詣佛所，稽首佛足，退住一面，
白佛言：「善哉！世尊！
為我說法，我聞法已，獨一靜處，專精思惟，
不放逸住：『所以族姓子剃除鬚髮，正信非家，
出家學道，於上增修梵行，見法自知作證：
「我生已盡，梵行已立，所作已作，自知不受後有。」』」
^cb314c13爾時，世尊觀察水，見恒水中有一大樹，
隨流而下，語彼比丘：「汝見此恒水中大樹流不？」
^cb314c15答言：「已見。世尊！」
^cb314c16佛告比丘：「此大樹不著此岸，不著彼岸，
不沈水底，不閡洲渚，不入洄澓，人亦不取，
非人不取，又不腐敗，當隨水流，順趣、流注、浚輸大海不？」
^cb314c19比丘白佛：「如是。世尊！」
^cb314c20佛言：「比丘亦復如是。
亦不著此岸，不著彼岸，不沈水底，不閡洲渚，
不入洄澓，人亦不取，非人不取，又不腐敗，
臨趣、流注、浚輸涅槃。」
^cb314c23比丘白佛：「云何此岸？
云何彼岸？云何沈沒？
云何洲渚？云何洄澓？
云何人取？云何非人取？
云何腐敗？善哉世尊！
為我廣說，我聞法已，當獨一靜處，專精思惟，
不放逸住，乃至自知不受後有。」
^cb314c28佛告比丘：「此岸者，謂六入處。
彼岸者，謂六外入處。
人取者，猶如有一習近俗人及出家者，
若喜、若憂、若苦、若樂，彼彼所作，悉與共同，
始終相隨，是名人取。
非人取者，猶如有人願修梵行，我今持戒、
苦行、修諸梵行，當生在處，在處天上，是非人取。
洄澓者，猶如有一還戒退轉。
腐敗者，犯戒行惡不善法，腐敗寡聞，猶莠稗、
吹貝之聲，非沙門為沙門像，非梵行為梵行像。
如是，比丘！是名不著此彼岸，乃至浚輸涅槃。」
^cb315a8時，彼比丘聞佛所說，歡喜隨喜，作禮而去。
^cb315a10時，彼比丘獨一靜處，思惟佛所說水流大樹經教，
乃至自知不受後有，得阿羅漢。
^cb315a11時，有牧牛人，名難屠，去佛不遠，執杖牧牛。
比丘去已，詣世尊所，稽首禮足，於一面住，
白佛言：「世尊！我今堪能不著此岸，不著彼岸，
不沈沒，不閡洲渚，非人所取，不非人取，
不入洄澓，亦不腐敗，我得於世尊正法、律中出家修梵行不？」
^cb315a17佛告牧牛者：「汝送牛還主不？」
^cb315a18牧牛者言：「諸牛中悉有犢牛，自能還歸，
不須送也，但當聽我出家學道。」
^cb315a19佛告牧牛者：「牛雖能還家，汝今已受食人衣食，要當還報其家主。」
^cb315a21時，牧牛者聞佛教已，歡喜隨喜，作禮而去。
^cb315a23時，尊者舍利弗在此會中，牧牛者去不久，
白佛言：「世尊！難屠牧牛者求欲出家，世尊何故遣還歸家？」
^cb315a25佛告舍利弗：「難屠牧牛者若還住家受五欲者，無有是處！
牛付主人已，輒自當還，於此法、律出家學道，
淨修梵行，乃至自知不受後有，得阿羅漢。」
^cb315a28時，難屠牧牛者以牛付主人已，還至佛所，
稽首禮足，退住一面，白佛言：「世尊！
牛已付主，聽我於正法、律出家學道。」
^cb315b2佛告難屠牧牛者：「汝得於此法、律出家、
受具足，得比丘分。」
^cb315b4出家已，思惟：「所以族姓子剃除鬚髮，著袈裟衣，
正信非家，出家學道，增修梵行，乃至自知不受後有。」
成阿羅漢。
^n1175【一一七五】^cb315b7如是我聞：
一時，佛住舍衛國祇樹給孤獨園。
^cb315b8時，有異比丘獨處坐禪，作是思惟：「比丘云何知、
云何見，得見清淨？」
作是念已，詣諸比丘，語諸比丘言：「諸尊比丘！
云何知、云何見，令見清淨？」
^cb315b11比丘答言：「尊者！於六觸入處集滅、味、患、離如實正知。
比丘！作如是知、如是見者，得見清淨。」
^cb315b13是比丘聞彼比丘記說，心不歡喜，復詣餘比丘所，
問彼比丘言：「諸尊比丘！
云何知、云何見，得見清淨？」
^cb315b15彼比丘答言：「於六界集、滅、味、患、離如實正知。
如是，比丘！如是知、如是見，得見清淨。」
^cb315b17時，比丘聞其記說，心亦不喜，復詣餘比丘，
作是問言：「比丘！云何知、云何見，得見清淨？」
^cb315b19彼比丘答言：「於五受陰觀察，如病、如癰、
如刺、如殺，無常、苦、空、非我；作如是知、如是見，得見清淨。」
^cb315b22是比丘聞諸比丘記說，心亦不喜，往詣佛所，
稽首禮足，退坐一面，白佛言：「世尊！
我獨靜思惟：『比丘云何知、云何見，得見清淨？』
作是念已，詣諸比丘，三處所說，具白世尊，
我聞彼說，心不歡喜，來詣世尊。
故以此義請問世尊：『比丘云何知、云何見，得見清淨？』」
^cb315b28佛告比丘：「過去世時，有一士夫，未曾見緊獸，
往詣曾見緊獸者，問曾見緊獸士夫言：『汝知緊獸不？』
答言：『知。』復問：『其狀云何？』
答言：『其色黑如火燒柱。』
當彼見時，緊獸黑色，如火燒柱。
^cb315c3「時，彼士夫聞緊獸黑色如火燒柱，不大歡喜，
復更詣一曾見緊獸士夫，復問彼言：『汝知緊獸不？』
彼答言：『知。』復問：『其狀云何？』
彼曾見緊獸士夫答言：『其色赤而開敷，狀似肉段。』
彼人見時，緊獸開敷，實似肉段。
^cb315c8「是士夫聞彼所說，猶復不喜，復更詣餘曾見緊獸士夫，
問：『汝知緊獸不？』答言：『知。』
復問：『其狀云何？』答言：『𣯶𣯶下垂，如尸利沙果。』
^cb315c11「是人聞已，心復不喜，復行問餘知緊獸者，
問：『汝知緊獸不？』彼答言：『知。』
又問：『其狀云何？』彼復答言：『其葉青、其葉滑、
其葉長廣，如尼拘婁陀樹。』
如彼士夫問其緊獸，聞則不喜，處處更求，
而彼諸人見緊獸者，隨時所見，而為記說，是故不同。
^cb315c16「如是，諸比丘！若於獨處專精思惟，不放逸住，
所因思惟法不起諸漏，心得解脫，隨彼所見，而為記說。
汝今復聽我說譬，其智者以譬喻得解。
^cb315c19「譬如有邊國王，善治城壁，門下堅固，交道平正，
於四城門置四守護，悉皆聰慧，知其來去。
當其城中，有四交道，安置床榻，城主坐上。
若東方使來，問守門者：『城主何在？』
彼即答言：『主在城中四交道頭，床上而坐。』
彼使聞已，往詣城主，受其教令，復道而還。
南、西、北方遠使來人，問守門者：『城主何在？』
彼亦答言：『在其城中四交道頭。』
彼使聞已，悉詣城主，受其教令，各還本處。」
^cb315c28佛告比丘：「我說斯譬，今當說義。
所謂城者，以譬人身麁色，如篋毒蛇譬經說。
善治城壁者，謂之正見。
交道平正者，謂內六入處。
四門者，謂四識住。
四守門者，謂四念處。
城主者，謂識受陰。
使者，謂止正、觀。如實言者，謂四真諦。
復道還者，以八聖道。」
^cb316a5佛告比丘：「若大師為弟子所作，我今已作，
以哀愍故，如篋毒蛇譬經說。」
^cb316a7爾時，比丘聞佛說已，專精思惟，不放逸住，
增修梵行，乃至不受後有，成阿羅漢。
^n1176【一一七六】^cb316a9如是我聞：
一時，世尊釋氏人間遊行，至迦毘羅衛國，住尼拘婁陀園。
^cb316a10爾時，迦毘羅衛釋氏作新講堂，未有諸沙門、
婆羅門、釋迦年少及諸人民在中住者，
聞世尊來至釋氏迦毘羅衛人間遊行，
住尼拘婁陀園，論苦樂義。
此堂新成，未有住者，可請世尊與諸大眾於中供養，
得功德福報，長夜安隱，然復我等當隨受用。
作是議已，悉共出城，詣世尊所，稽首禮足，退坐一面。
^cb316a17爾時，世尊為諸釋氏演說要法，示、教、照、
喜已，默然而住。
^cb316a19時，諸釋氏從座起，整衣服，為佛作禮，右膝著地，
合掌白佛言：「世尊！
我等釋氏新作講堂，未有住者，今請世尊及諸大眾於中供養，
得功德福利，長夜安隱，然後我等當隨受用。」
爾時，世尊默然受請。
^cb316a23時，諸釋氏知世尊受請已，稽首佛足，各還其所，
即以其日，以車輿經紀，運其眾具，莊嚴新堂，
敷置床座，軟草布地，備香油燈。
眾事辦已，往詣佛所，稽首白言：「眾事辦已，惟聖知時。」
^cb316a27爾時，世尊與諸大眾前後圍繞，至新堂外，
洗足已，然後上堂，於中柱下，東向而坐。
時，諸比丘亦洗足已，隨入講堂，於世尊後，
西面東向，次第而坐。
時，諸釋氏即於東面西向而坐。
^cb316b3爾時，世尊為諸釋氏廣說要法，示、教、照、
喜已，語諸釋氏：「瞿曇！
初夜已過，於時可還迦毘羅越。」
時，諸釋氏聞佛所說，歡喜隨喜，作禮而去。
^cb316b6爾時，世尊知釋氏去已，告大目揵連：「汝當為諸比丘說法，
我今背疾，當自消息。」
時，大目揵連默然受教。
^cb316b8爾時，世尊四褻𨅖欝多羅僧安置脇下，
卷襞僧伽梨，置於頭下，右脇而臥，屈膝累足，
係念明相，作起想思惟。
^cb316b11爾時，大目揵連語諸比丘：「佛所說法，初、
中、後善，善義善味，純一滿淨，清白梵行。
我今當說漏、不漏法，汝等諦聽！
云何為漏法？愚癡無聞凡夫眼見色已，
於可念色而起樂著，不可念色而起憎惡，
不住身念處，於心解脫、慧解脫無少分智，
而起種種惡不善法，不無餘滅，不無餘永盡；
耳、鼻、舌、身、意亦復如是。
比丘！如是者，天魔波旬往詣其所，伺其虛短，
於其眼色，即得其闕；耳聲、鼻香、舌味、身觸、
意法亦復如是，即得其闕。
^cb316b21「譬如枯乾草積𧂐，四方火起，尋時即燒。
如是，比丘！於其眼色，天魔波旬即得其闕。
如是，比丘！不勝於色，於耳聲、鼻香、舌味、
身觸、意法，受制於法，不能勝法，不勝色，
不勝聲、香、味、觸、法，亦復不勝意不善法、
諸煩惱熾然苦報，及未來世生、老、病、死。
諸尊！我從世尊親受於此諸有漏法，是名有漏法經。
^cb316b27「云何無漏法經？多聞聖弟子眼見色，於可念色不起樂著，
不可念色不起憎惡，繫念而住，無量心解脫、
慧解脫如實知，於彼已起惡不善法無餘滅盡；
耳、鼻、舌、身、意亦復如是。
^cb316c3「如是像類比丘，弊魔波旬往詣其所，於其眼色伺求其短，
不得其短；於耳聲、鼻香、舌味、身觸、意法伺求其短，不得其短。
譬如樓閣，墻壁牢固，窓戶重閉，埿塗厚密，
四方火起，不能燒然。
斯等比丘亦復如是，弊魔波旬往詣其所，
伺求其短，不得其短。
如是比丘能勝彼色，不為彼色之所勝也；
勝於聲、香、味、觸、法，不為彼法之所勝也。
若勝於色，勝於聲、香、味、觸、法已，亦復勝於惡不善法、
煩惱熾燃苦報，及未來世生、老、病、死。
我親從世尊面受此法，是名無漏法經。」
^cb316c13爾時，世尊知大目揵連說法竟，起正身坐，
繫念在前，告大目揵連：「善哉！
善哉！目揵連！為人說此經法，多所饒益，
多所過度，長夜安樂諸天世人。」
^cb316c17爾時，世尊告諸比丘：「汝當受持漏、無漏法經，廣為人說。
所以者何？義具足故，法具足故，梵行具足故，
開發神通，正向涅槃；乃至信心善男子，
在家、出家，當受持讀誦，廣為人說。」
^cb316c21佛說此經已，諸比丘聞佛所說，歡喜奉行。
^n1177【一一七七】^cb316c23如是我聞：
一時，佛住舍衛國祇樹給孤獨園。
^cb316c24爾時，世尊告諸比丘：「譬如灰河，兩南岸極熱，
多諸利刺，在於闇處，眾多罪人在於河中隨流漂沒。
中有一人，不愚不癡，聰明黠慧，樂樂厭苦，
樂生厭死，作如是念：『我今何緣在此灰河，
兩南岸極熱，又多利刺，在闇冥處隨流漂沒？
我當以手足方便，逆流而上。』
漸見小明。其人默念：『今已疾強見此小明。』
復運手足，勤加方便，遂見平地，即住於彼，
觀察四方，見大石山，不斷不壞，亦不穿穴，即登而上。
復見清涼八分之水，所謂冷、美、輕、軟、香、
淨，飲時不噎，咽中不閡。
飲已安身，即入其中，若浴若飲，離諸惱熱。
^cb317a6「然後復進大山上，見七種華，謂優鉢羅華、
鉢曇摩華、拘牟頭華、分陀利華、修揵提華、
彌離頭揵提花、阿提目多花。
聞花香已，復上石山，見四層階堂，即坐其上；
見五柱帳，即入其中，斂身正坐，種種枕褥，
散花遍布，莊嚴妙好；而於其中自恣坐臥，
涼風四湊，令身安隱，坐高林下，高聲唱言：『灰河眾生諸賢正士！
如彼灰河，兩南岸極熱，多諸利刺，其處闇冥，求出於彼。』
^cb317a15「河中有聞聲者，乘聲問言：『何方得出？
從何處出？』其中有言：『汝何須問何處得出？
彼喚聲者亦自不知、不見從何而出，彼亦當復在此灰河，
兩南岸極熱，多諸利刺，於闇冥中隨流來下，用問彼為？』
^cb317a19「如是，比丘！我說此譬，今當說義。
灰者，謂三惡不善覺。
云何三？欲覺、恚覺、害覺。
河者，謂三愛——欲愛、色愛、無色愛。
兩南岸極熱者，謂內、外六入處。
多諸利刺者，謂五欲功德。
闇冥處者，謂無明障閉慧眼。
眾多人者，謂愚癡凡夫。
流，謂生死河。中有一人不愚不癡者，謂菩薩摩訶薩。
手足方便，逆流上者，謂精勤修學。
微見小明者，謂得法忍。
得平地者，謂持戒。
觀四方者，謂見四真諦。
大石山者，謂正見。
八分水者，謂八聖道。
七種花者，謂七覺分。
四層堂者，謂四如意足。
五柱悵者，謂信等五根。
正身坐者，謂無餘涅槃。
散花遍布者，謂諸禪、解脫、三昧、正受。
自恣坐臥者，謂如來、應、等正覺。
四方風吹者，謂四增心見法安樂住。
舉聲唱喚者，謂轉法輪。
彼有人問『諸賢正士何處去？
何處出』者，謂舍利弗、目揵連等諸賢坐比丘。
於中有言『汝何所問？
彼亦不知不見有所出處，彼亦當復於此灰河，
兩南岸極熱，多諸利刺，於闇冥處隨流來下』
者，謂六師等諸邪見輩，所謂富蘭那迦葉、
末伽梨瞿舍梨子、散𨅖闍耶毘羅胝子、
阿耆多枳舍欽婆羅、伽拘羅迦氈延、尼揵連陀闍提弗多羅，
及餘邪見輩。如是，比丘！
大師為諸聲聞所作，我今已作，汝今當作所作，如前篋毒蛇說。」
^cb317b15佛說此經已，諸比丘聞佛所說，歡喜奉行。
雜阿含經卷第四十三

^pb1^folio#agms44雜阿含經卷第四十四
^ck45【婆羅門相應1178】^au〔宋天竺三藏求那跋陀羅譯〕
^n1178【一一七八】^cb317b22如是我聞：
一時，佛住彌絺羅國菴羅園中。
^cb317b23時，有婆四吒婆羅門尼，有六子相續命終，
念子發狂，裸形被髮，隨路而走，至彌絺羅菴羅園中。
^cb317b25爾時，世尊無量大眾圍繞說法，婆四吒婆羅門尼遙見世尊，
見已，即得本心，慚愧羞恥，歛身蹲坐。
^cb317b27爾時，世尊告尊者阿難：「取汝鬱多羅僧與彼婆四吒婆羅門尼，
令著聽法。」尊者阿難即受佛教，取衣令著。
^cb317b29時，婆羅門尼得衣著已，至於佛前，稽首禮佛，退坐一面。
^cb317c2爾時，世尊為其說法，示、教、照、喜已，如佛常法，
說法次第，乃至信心清淨，受三自歸，聞佛所說，
歡喜隨喜，作禮而去。
^cb317c4彼婆四吒優婆夷於後時，第七子忽復命終，彼優婆夷都不啼哭憂悲惱苦。
時，婆四吒優婆夷夫說偈而告婆四吒優婆夷言：
^gatha「先諸子命終，念子生憂苦，
^gatha晝夜不飲食，乃至發狂亂。
^gatha今喪弟七子，而不生憂苦？」
^cb317c11婆四吒優婆夷即復說偈答其夫言：
^gatha「兒孫有千數，因緣和合生，
^gatha長夜遷過去，我與君亦然。
^gatha子孫及宗族，其數無限量，
^gatha彼彼所生處，更互相殘食。
^gatha若知生要者，何足生憂苦？
^gatha我已知出離，生死存亡相，
^gatha不復生憂苦，入佛正教故。」
^cb317c19時，婆四吒優婆夷夫說偈歎曰：
^gatha「未曾所聞法，而今聞汝說，
^gatha何處聞說法，不念子憂悲？」
^cb317c22婆四吒優婆夷說偈答言：
^gatha「今日等正覺，在彌絺羅國，
^gatha菴羅樹園中，永離一切苦，
^gatha演說一切苦、　苦習、苦寂滅、
^gatha賢聖八正道，安隱趣涅槃！
^gatha則是我大師，深樂其正教。
^gatha我已知正法，能開子憂苦。」
^cb317c29其夫婆羅門復說偈言：
^gatha「我今亦當往，彌絺菴羅園，
^gatha彼世尊亦當，開我子憂苦。」
^cb318a3優婆夷復說偈言：
^gatha「當觀等正覺，柔軟金色身；
^gatha不調者能調，廣度海流人。」
^cb318a6爾時，婆羅門即嚴駕乘於馬車，詣彌絺羅菴羅園。
遙見世尊，轉增信樂，詣大師前。
^cb318a7彼時，大師即為說偈，開其法眼，苦、習、滅、
道，正向涅槃。彼即見法，成無間等。
既知法已，請求出家。
^cb318a10時，婆羅門即得出家，獨靜思惟，乃至得阿羅漢。
世尊記說：「於第三夜，逮得三明。」
得三明已，佛即告之：「命遣御者乘車還家，
告婆四吒優婆夷，令發隨喜，語言：『婆羅門往見世尊，
得淨信心，奉事大師，即為說法，為開法眼，
見苦聖諦、苦集、苦滅、賢聖八道，安趣涅槃，成無間等。
既知法已，即求出家。
世尊記說：「於第三夜，具足三明。」』」
^cb318a17時，彼御者奉教疾還。
時，婆四吒優婆夷遙見御者空車而還。
即遙問言：「婆羅門為見佛不？
佛為說法，開示法眼，見聖諦不？」
^cb318a20御者白言：「婆羅門已見世尊，得淨信心，
奉事大師，為開法眼，說四聖諦，成無間等。
既知法已，即求出家，專精思惟。
世尊記說：『於第三夜，具足三明。』」
^cb318a24時，優婆夷心即隨喜，語御者言：「車馬屬汝，
加復賜汝金錢一千，已汝傳信言：『婆羅門宿闍諦，已得三明。』
令我歡喜故。」
^cb318a26御者白言：「我今何用車馬金錢為？
車馬金錢還優婆夷，我今當還婆羅門所，隨彼出家。」
^cb318a28優婆夷言：「汝意如此，便可速還。
不久亦當如彼所得，具足三明，隨後出家。」
^cb318b1御者白言：「如是，優婆夷！
如彼出家，我亦當然。」
^cb318b2優婆夷言：「汝父出家，汝隨出家，我今不久亦當隨去。
如空野大龍，乘虛而遊，其餘諸龍、龍子、
龍女悉皆隨去，我亦如是，執持衣鉢，易養易滿。」
御者白言：「優婆夷！
若如是者，所願必果，不久當見優婆夷少欲知足，
執持衣鉢，人所棄者，乞受而食，剃髮染衣，
於陰、界、入斷除愛欲，離貪繫縛，盡諸有漏。」
^cb318b9彼婆羅門及其御者、婆四吒優婆夷、優婆夷女孫陀槃梨，
悉皆出家，究竟苦邊。
^n1179【一一七九】^cb318b12如是我聞：
一時，佛住毘舍離國大林精舍。
^cb318b13時，有毘梨耶婆羅豆婆遮婆羅門，晨朝買牛，
未償其價，即日失牛，六日不見。
^cb318b14時，婆羅門為覓牛故，至大林精舍，遙見世尊坐一樹下，
儀容挺特，諸根清淨，其心寂默，成就止觀，
其身金色，光明焰照。
見已，即詣其前，而說偈言：
^gatha「云何無所求，空寂在於此，
^gatha獨一處空閑，而得心所樂？」
^cb318b21爾時，世尊說偈答曰：
^gatha「若失若復得，於我心不亂。
^gatha婆羅門當知，莫謂彼如我，
^gatha心計於得失，其心不自在。」
^cb318b25時，婆羅門復說偈言：
^gatha「最勝梵志處，如比丘所說；
^gatha我今當自說，真實語諦聽。
^gatha沙門今定非，晨朝失牛者，
^gatha六日求不得，是故安樂住。
^gatha沙門今定非，種殖胡麻田，
^gatha慮其草荒沒，是故安樂住。
^gatha沙門今定非，種稻田乏水，
^gatha畏葉枯便死，是故安樂住。
^gatha沙門今定無，寡女有七人，
^gatha悉養孤遺子，是故安樂住。
^gatha沙門今定無，七不愛念子，
^gatha放逸多負債，是故安樂住。
^gatha沙門今定無，債主守其門，
^gatha求索長息財，是故安樂住。
^gatha沙門今定無，七領重臥具，
^gatha憂勤擇諸蟲，是故安樂住。
^gatha沙門今定無，赤眼黃髮婦，
^gatha晝夜聞惡聲，是故安樂住。
^gatha沙門今定無，空倉群鼠戲，
^gatha常憂其羸乏，是故安樂住。」
^cb318c17爾時，世尊說偈答言：
^gatha「我今日定不，晨朝失其牛，
^gatha六日求不得，是故安樂住。
^gatha我今日定無，種殖胡麻田，
^gatha常恐其荒沒，是故安樂住。
^gatha我今日定無，種稻田乏水，
^gatha畏葉便枯死，是故安樂住。
^gatha我今日定無，寡女有七人，
^gatha悉養孤遺子，是故安樂住。
^gatha我今日定無，七不愛念子，
^gatha放逸多負債，是故安樂住。
^gatha我今日定無，債主守其門，
^gatha求索長息財，是故安樂住。
^gatha我今日定無，七領重臥具，
^gatha憂勤擇諸蟲，是故安樂住。
^gatha我今日定無，黃頭赤眼婦，
^gatha晝夜聞惡聲，是故安樂住。
^gatha我今日定無，空倉群鼠戲，
^gatha常憂其羸乏，是故安樂住。
^gatha不捨念不念，眾生安樂住；
^gatha斷欲離恩愛，而得安樂住。」
^cb319a9爾時，世尊為精進婆羅豆婆遮婆羅門種種說法，
示、教、照、喜，如佛常法，次第說法，布施、持戒，
乃至於正法中，心得無畏。
即從座起，合掌白佛：「我今得於正法、律出家學道，
成比丘分，修梵行不？」
^cb319a13佛告婆羅門：「汝今可得於正法、律出家、
受具足，修諸梵行，乃至得阿羅漢，心善解脫。」
^cb319a15爾時，精進婆羅豆婆遮婆羅門得阿羅漢，
緣自覺知，得解脫樂，而說偈言：
^gatha「我今甚欣樂，大仙法之上，
^gatha得離貪欲樂，不生見於佛。」
^n1180【一一八〇】^cb319a20如是我聞：
一時，佛住娑羅樹林婆羅門聚落。
爾時，世尊晨朝著衣持鉢，入婆羅門聚落乞食，有非時雲起。
^cb319a22爾時，世尊作是念：「我今當往婆羅門聚落婆羅長者大會堂中。」
作是念已，即往向彼大會堂所。
^cb319a24時，婆羅門長者悉集堂上，遙見世尊，共相謂言：「彼剃頭沙門竟知何法？」
^cb319a26爾時，世尊告彼婆羅聚落婆羅門長者言：
「諸婆羅門有知法者，有不知者；剎利長者亦有知法者，有不知法者。」
^cb319a29爾時，世尊即說偈言：
^gatha「非朋欲勝朋，王不伏難伏，
^gatha妻不求勝夫，無子不恭父。
^gatha無會無智者，無智不法言，
^gatha貪恚癡悉斷，是則名智者。」
^cb319b5時，彼婆羅門長者白佛言：「善士瞿曇！
善士夫可入此堂，就座而坐。」
世尊坐已。即白言：「瞿曇說法，我等樂聽。」
^cb319b7爾時，世尊為彼大會婆羅門長者種種說法，
示、教、照、喜已，復說偈言：
^gatha「愚智群聚會，非說孰知明？
^gatha能說寂靜道，因說智則辯。
^gatha說者顯正法，建立大仙幢，
^gatha善說為仙幢，法為羅漢幢。」
^cb319b13爾時，世尊為婆羅聚落婆羅門長者建立正法，
示、教、照、喜；示、教、照、喜已，從座起而去。
^n1181【一一八一】^cb319b15如是我聞：
一時，佛在拘薩羅人間遊行，至浮梨聚落，
住天作婆羅門菴羅園中，尊者優波摩為侍者。
^cb319b17爾時，世尊患背痛，告尊者優波摩：「汝舉衣鉢已，往至天作婆羅門舍。」
^cb319b19時，天作婆羅門處於中堂，令梳頭者理剃鬚髮，
見尊者優波摩於外門住，見已，即說偈言：
^gatha「何等剃鬚髮，身著僧迦梨？
^gatha住於彼門外，為欲何所求？」
^cb319b24尊者優波摩說偈答言：
^gatha「羅漢世善逝，所患背風疾，
^gatha頗有安樂水，療牟尼疾不？」
^cb319b27時，天作婆羅門以滿鉢酥、一瓶油、一瓶石蜜，
使人擔持，并持暖水，隨尊者優波摩詣世尊所，
以塗其體，暖水洗之，酥蜜作飲，世尊背疾即得安隱。
^cb319c1時，天作婆羅門晨朝早起，往詣佛所，稽首禮足，
退坐一面，而說偈言：
^gatha「何言婆羅門？　施何得大果？
^gatha何等為時施？　云何淨福田？」
^cb319c5爾時，世尊說偈答言：
^gatha「若得宿命智，見天定趣生，
^gatha得盡諸有漏，牟尼起三明，
^gatha善知心解脫，解脫一切貪；
^gatha說名婆羅門，施彼得大果，
^gatha施彼為時施，隨所欲福田。」
^cb319c11時，天作婆羅門聞佛所說，歡喜隨喜，作禮而去。
^n1182【一一八二】^cb319c13如是我聞：
一時，佛在拘薩羅人間遊行，於一夜時，住止娑羅林中。
^cb319c14時，有一婆羅門，去娑羅林不遠，營作田業。
晨朝起作，至娑羅林中，遙見世尊坐一樹下，
儀容端正，諸根清淨，其心寂定，具足成就第一止觀，
其身金色，光明徹照。
見已，往詣其所，白言：「瞿曇！
我近在此經營事業，故樂此林。
瞿曇於此有何事業，樂此林中？」
復說偈言：
^gatha「比丘於此林，為何事業故，
^gatha獨一守空閑，樂於此林中？」
^cb319c23爾時，世尊說偈答曰：
^gatha「無事於此林，林根久已斷，
^gatha於林離林脫，禪思不樂斷。」
^cb319c26時，彼婆羅門聞佛所說，歡喜隨喜，作禮而去。
^n1183【一一八三】^cb319c27如是我聞：
一時，佛在拘薩羅人間遊行，夜宿一娑羅林中。
^cb319c28時，有一婆羅門，近彼林側，與五百年少婆羅門共。
彼婆羅門常稱歎欽想：「欲見世尊，何時遊於此林，
我因得見遇，問所疑，頗有閑暇為我記說？」
^cb320a2時，彼婆羅門年少弟子為採薪故，入於林中，
遙見世尊坐一樹下，儀容端正，諸根寂靜，
其心寂定，形若金山，光明徹照。
見已，作是念：「我和上婆羅門常稱歎欽仰，
欲見瞿曇，問其所疑，今此沙門瞿曇到此林中，我當疾往白和上令知。」
即持薪束，疾還學堂。
捨薪束已，詣和上所，白言：「和上當知，和上由來常所稱歎欽仰欲見沙門瞿曇，
脫到此林，當問所疑，今日瞿曇已到此林，和上知時！」
^cb320a12時，婆羅門即詣世尊所，面相問訊慰勞已，退坐一面。
而說偈言：
^gatha「獨入此恐怖，深邃叢林中，
^gatha堅住不傾動，善修正勤法。
^gatha無歌舞音樂，寂默住空閑；
^gatha我所未曾見，獨樂深林者，
^gatha欲求於世間，自在增上主？
^gatha為三十三天，天上自在樂？
^gatha何故深林中，苦行自枯槁？」
^cb320a21爾時，世尊說偈答言：
^gatha「若欲種種求，諸界多種著；
^gatha彼一切皆是，愚癡之根本，
^gatha如是一切求，我久悉已吐，
^gatha不求不諂偽，一切無所觸。
^gatha於一切諸法，唯一清淨觀，
^gatha得無上菩提，禪思修不樂。」
^cb320a28婆羅門復說偈言：
^gatha「我今敬禮汝，大寂牟尼尊，
^gatha禪思之妙王，覺無邊大覺；
^gatha如來天人救，巍巍若金山。
^gatha解脫於叢林，於林永不著；
^gatha已拔深利刺，清淨無餘跡。
^gatha論師之上首，言說最勝辯；
^gatha人中雄師子，震吼於深林。
^gatha顯現苦聖諦、　集、滅、八正道；
^gatha能盡眾苦聚，乘出淨無垢。
^gatha自脫一切苦，濟彼苦眾生；
^gatha安樂眾生故，演說於正法。
^gatha已斷於恩愛，遠離於欲網；
^gatha斷除於一切，有愛之結縛。
^gatha如水生蓮花，塵水不染著；
^gatha如日停虛空，清淨無雲翳。
^gatha善哉我今日，至拘薩羅林，
^gatha得見於大師，兩足之勝尊，
^gatha大林大精進，得第一廣度；
^gatha調御師之首，敬禮無所畏。」
^cb320b19時，婆羅門廣說斯偈，讚歎佛已，聞佛所說，
歡喜隨喜，作禮而去。
^n1184【一一八四】^cb320b21如是我聞：
一時，佛在拘薩羅人間遊行，宿於孫陀利河側。
^cb320b22爾時，世尊剃髮未久，於後夜時，結跏趺坐，
正身思惟，繫念在前，以衣覆頭。
^cb320b24時，孫陀利河側有婆羅門住止，夜起持祠，
餘食不盡，時至河邊，欲求大德婆羅門以奉之。
^cb320b26爾時，世尊聞河邊婆羅門聲。
聞已，謦咳作聲，却衣現頭。
^cb320b27時，孫陀利河側婆羅門見佛已，作是念：
「是剃頭沙門，非婆羅門。」
欲持食還去。彼婆羅門復作是念：「非獨沙門是剃頭者，
婆羅門中亦有剃頭，應往至彼，問其所生。」
時，孫陀利河側婆羅門詣世尊所，而問之言：「為何姓生？」
^cb320c3爾時，世尊即說偈言：
^gatha「汝莫問所生，但當問所行。
^gatha刻木為鑽燧，亦能生於火；
^gatha下賤種姓中，生堅固牟尼。
^gatha智慧有慚愧，精進善調伏，
^gatha究竟大明際，清淨修梵行。
^gatha而今正是時，應奉施餘食。」
^cb320c11時，孫陀利河側婆羅門復說偈言：
^gatha「我今吉良日，求福修供養，
^gatha遇得見大士，三時最勝尊，
^gatha若不見佛者，當更施餘人。」
^cb320c15爾時，孫陀利河側婆羅門轉得信心，即持餘食以奉世尊，
世尊不受，以說偈得故，如上因說偈而得食廣說。
^cb320c17孫陀利河側婆羅門白佛言：「世尊！
今此施食當置何所？」
^cb320c18佛告婆羅門：「我不見諸天、魔、梵、沙門、婆羅門、
天神、世人有能食此食，令身安隱者。
汝持此食去著無虫水中，及少生草地。」
^cb320c21時，婆羅門即持此食著無虫水中，水即烟起涌沸，
啾啾作聲，如燒鐵丸投之冷水，烟起涌沸，啾啾作聲。
如是彼食著無虫水中，烟起涌沸，啾啾作聲。
孫陀利河側婆羅門心欲恐怖，身毛皆竪，
謂為災變，馳走上岸，集聚乾木，供養祠火，令息災恠。
^cb320c27世尊見彼集聚乾木，供養祠火，望息災恠。
見已。即說偈言：
^gatha「婆羅門祠火，焚燒乾草木，
^gatha莫呼是淨道，能却諸災患。
^gatha此則惡供養，而謂為𭶑慧；
^gatha作如是因緣，外道取修淨。
^gatha汝今棄薪火，起內火熾然，
^gatha常修不放逸，常富於供養。
^gatha處處興淨信，廣施設大會，
^gatha心意為束薪，瞋恚黑烟起，
^gatha妄語為塵味，口舌為木杓，
^gatha胸懷燃火處，欲火常熾然。
^gatha當善自調伏，消滅士夫火，
^gatha正信為大河，淨戒為度濟，
^gatha澄淨清流水，智者之所歎！
^gatha人中淨天德，當於中洗浴，
^gatha涉水不著身，安樂度彼岸。
^gatha正法為深淵，福德為下濟，
^gatha澄淨水充滿，智者所讚嘆！
^gatha人中天淨德，當於中洗浴，
^gatha涉水不著身，安樂度彼岸。
^gatha真諦善調御，攝護修梵行，
^gatha慈悲為苦行，真實心清淨，
^gatha沐浴以正法，智者所稱歎。」
^cb321a22爾時，孫陀利河側婆羅門聞佛所說，歡喜隨喜，復道而去。
^n1185【一一八五】^cb321a24如是我聞：
一時，佛在拘薩羅人間遊行，住孫陀利河側叢林中。
^cb321a25時，有孫陀利河側住止婆羅門來詣佛所，
面相問訊慰勞已，退坐一面，問佛言：「瞿曇！
至孫陀利河中洗浴不？」
^cb321a28佛告婆羅門：「何用於孫陀利河中洗浴為？」
^cb321a29婆羅門白佛：「瞿曇！
孫陀利河是濟度之數，是吉祥之數，是清淨之數，
若有於中洗浴者，悉能除人一切諸惡。」
^cb321b2爾時，世尊即說偈言：
^gatha「非孫陀利河，亦非婆休多，
^gatha非伽耶、薩羅，如是諸河等，
^gatha作諸惡不善，能令其清淨。
^gatha恒河、婆休多、　孫陀利河等，
^gatha愚者常居中，不能除眾惡。
^gatha其清淨之人，何用洗浴為？
^gatha其清淨之人，何用布薩為？
^gatha淨業以自淨，是生於受持，
^gatha不殺亦不盜，不婬不妄語，
^gatha信施除慳垢，於斯而洗浴。
^gatha於一切眾生，常起慈悲心，
^gatha井水以洗浴，用伽耶等為？
^gatha內心自清淨，不待洗於外。
^gatha下賤田舍兒，身體多污垢，
^gatha以水洗塵穢，不能淨其內。」
^cb321b19爾時，孫陀利河側婆羅門聞佛所說，歡喜隨喜，從座起而去。
^n1186【一一八六】^cb321b21如是我聞：
一時，佛住迦毘羅衛國尼拘律園中。
^cb321b22時，有縈髻羅豆婆遮婆羅門，本俗人時，
為佛善知識，來詣佛所，面相問訊慰勞已，退坐一面。
而說偈言：
^gatha「外身縈髻者，是但名縈髻；
^gatha內心縈髻者，是結縛眾生。
^gatha今請問瞿曇，云何解縈髻？」
^cb321b28爾時，世尊說偈答言：
^gatha「受持於淨戒，內心修正覺，
^gatha專精勤方便，是則解縈髻。」
^cb321c2時，縈髻婆羅門聞佛所說，歡喜隨喜，從座起而去。
^n1187【一一八七】^cb321c4如是我聞：
一時，佛住迦毘羅衛國尼拘律園中。
^cb321c5時，有縈髻波羅豆婆遮婆羅門來詣佛所，
而前問訊，相慰勞已，退坐一面。
而說偈言：
^gatha「身外縈髻者，是但名縈髻；
^gatha內心縈髻者，是結縛眾生。
^gatha我今問瞿曇，如此縈髻者，
^gatha云何作方便？　於何斷縈髻？」
^cb321c12爾時，世尊說偈答言：
^gatha「眼耳及與鼻，舌身意入處，
^gatha於彼名及色，滅盡令無餘。
^gatha諸識永滅者，於彼斷縈髻。」
^cb321c16佛說此經已，縈髻婆羅豆婆遮婆羅門聞佛所說，
歡喜隨喜，從座起去。
^ck46【梵天相應1188】^n1188【一一八八】^cb321c18如是我聞：
一時，佛住欝毘羅聚落尼連禪河側菩提樹下，成佛未久。
^cb321c19爾時，世尊獨靜思惟，作是念：「不恭敬者，
則為大苦，無有次序。
無他自在可畏懼者，則於大義有所退減；
有所恭敬，有次序，有他自在者，得安樂住；
有所恭敬，有次序，有他自在，大義滿足。
頗有諸天、魔、梵、沙門、婆羅門、天神、世人中，
能於我所具足戒勝、三昧勝、智慧勝、解脫勝、
解脫知見勝，令我恭敬宗重，奉事供養，依彼而住？」
^cb321c27復作是念：「無有諸天、魔、梵、沙門、婆羅門、
天神、世人能於我所戒具足勝、三昧勝、
智慧勝、解脫勝、解脫知見勝，令我恭敬宗重，
奉事供養，依彼而住者。
唯有正法令我自覺，成三藐三佛陀者，
我當於彼恭敬宗重，奉事供養，依彼而住。
所以者何？過去如來、應、等正覺亦於正法恭敬宗重，
奉事供養，依彼而住；諸當來世如來、應、
等正覺亦於正法恭敬宗重，奉事供養，依彼而住。」
^cb322a7爾時，娑婆世界主梵天王知世尊心念已，
如力士屈伸臂頃，從梵天沒，住於佛前，
歎言：「善哉！如是，世尊！
如是，善逝！懈怠不恭敬者，甚為大苦……」
廣說乃至「大義滿足，其實無有諸天、魔、
梵、沙門、婆羅門、天神、世人於世尊所戒具足勝、
三昧勝、智慧勝、解脫勝、解脫知見勝，令世尊恭敬宗重，
奉事供養，依彼而住者。
唯有正法，如來自悟成等正覺，則是如來所應恭敬宗重，
奉事供養，依彼而住者。
所以者何？過去諸如來、應、等正覺亦於正法恭敬宗重，
奉事供養，依彼而住；諸未來如來、應、等正覺亦當於正法恭敬宗重，
奉事供養，依彼而住。
世尊亦當於彼正法恭敬宗重，奉事供養，依彼而住。」
^cb322a20時，梵天王復說偈言：
^gatha「過去等正覺，及未來諸佛，
^gatha現在佛世尊，能除眾生憂。
^gatha一切恭敬法，依正法而住；
^gatha如是恭敬者，是則諸佛法。」
^cb322a26時，梵天王聞佛所說，歡喜隨喜，稽首佛足，即沒不現。
^n1189【一一八九】^cb322a28如是我聞：
一時，佛住欝毘羅聚落尼連禪河側菩提樹下，成佛未久。
^cb322a29爾時，世尊獨靜思惟，作是念：「有一乘道能淨眾生，
度諸憂悲，滅除苦惱，得真如法，謂四念處。
何等為四？身身觀念處，受、心、法法觀念處。
若有人不樂四念處者，則不樂如聖法；
不樂如聖法者，則不樂如聖道；不樂如聖道者，
則不樂甘露法；不樂甘露法者，則不解脫生、
老、病、死、憂、悲、惱、苦。
若樂修四念處者，則樂修如聖法；樂修如聖法者，
則樂如聖道；樂如聖道者，則樂甘露法；
樂甘露法者，得解脫生、老、病、死、憂、悲、惱、苦。」
^cb322b10爾時，娑婆世界主梵天王知佛心念已，
譬如力士屈伸臂頃，於梵天沒，住於佛前，
作是歎言：「如是，世尊！
如是，善逝！有一乘道能淨眾生，謂四念處，
乃至解脫生、老、病、死、憂、悲、惱、苦。」
^cb322b14時，梵天王復說偈言：
^gatha「謂有一乘道，見生諸有邊，
^gatha演說於正法，安慰苦眾生。
^gatha過去諸世尊，以乘斯道度；
^gatha當來諸世尊，亦度乘斯道。
^gatha現在尊正覺，乘此度海流，
^gatha究竟生死際，調伏心清淨，
^gatha於生死輪轉，悉已永消盡；
^gatha知種種諸界，慧眼顯正道。
^gatha譬若恒水流，悉歸趣大海，
^gatha激流浚漂遠，正道亦如是。
^gatha廣智善顯示，逮得甘露法，
^gatha殊勝正法輪，本所未曾聞，
^gatha哀愍眾生故，而為眾生轉。
^gatha覆護天人眾，令度有彼岸，
^gatha是故諸眾生，咸皆稽首禮。」
^cb322c2爾時，梵天王聞佛所說，歡喜隨喜，稽首佛足，即沒不現。
^n1190【一一九〇】^cb322c4如是我聞：
一時，佛住欝毘羅聚落尼連禪河側菩提樹下，成佛未久。
^cb322c5爾時，娑婆世界主梵天王絕妙色身，於後夜時來詣佛所，
稽首佛足，退坐一面，而說偈言：
^gatha「於諸種姓中，剎利兩足尊，
^gatha明行具足者，天人中最勝！」
^cb322c10佛告梵天王：「如是，梵天！
如是，梵天！
^gatha「於諸種姓中，剎利兩足尊，
^gatha明行具足者，天人中最勝。」
^cb322c13佛說是經已，娑婆世界主梵天王聞佛所說，
歡喜隨喜，稽首佛足，即沒不現。
^n1191【一一九一】^cb322c15如是我聞：
一時，佛在拘薩羅人間遊行，住止空閑無聚落處，與比丘眾夜宿其中。
爾時，世尊為諸比丘說隨順阿練若法。
^cb322c18時，娑婆世界主梵天王作是念：「今者世尊在拘薩羅人間遊行，
住一空閑無聚落處，與諸大眾止宿空野。
爾時，世尊為諸大眾說隨順空法，我今當往隨順讚嘆！」
^cb322c21譬如力士屈伸臂頃，於梵天沒，住於佛前，
稽首佛足，退坐一面，而說偈言：
^gatha「習近邊林座，斷除諸煩惱；
^gatha若不樂空閑，入眾自攝護。
^gatha自調伏其心，家家行乞食，
^gatha攝持於諸根，專精繫心念；
^gatha然後習空閑，阿練若床座，
^gatha遠離諸恐怖，無畏安隱住。
^gatha若彼諸兇險，惡蛇眾毒害，
^gatha黑雲大闇冥；　震雷曜電光，
^gatha離諸煩惱故，晝夜安隱住。
^gatha如我所聞法，乃至不究竟，
^gatha獨一修梵行，不畏千死魔，
^gatha若修於覺道，不畏於萬數。
^gatha一切須陀洹，或得斯陀含，
^gatha及阿那含者，其數亦無量，
^gatha不能定其數，恐怖於妄說。」
^cb323a10時，娑婆世界主梵天王聞佛所說，歡喜隨喜已，
為佛作禮，即沒不現。
^n1192【一一九二】^cb323a12如是我聞：
一時，佛住迦毘羅衛迦毘羅衛林中，與五百比丘俱，
皆是羅漢，諸漏已盡，所作已作，離諸重擔，
逮得己巳利，盡諸有結，正智心善解脫。
爾時，世尊為諸大眾說涅槃相應法。
^cb323a16時，有十方世界大眾威力諸天皆悉來會，供養世尊及比丘僧。
復有諸梵天王住於梵世，作是念：「今日佛住迦毘羅衛國……」
如上廣說，乃至「供養世尊及諸大眾，我今當往各各讚歎！」
^cb323a20作是念已，譬如力士屈伸臂頃，從梵天沒，住於佛前。
第一梵天即說偈言：
^gatha「於此大林中，大眾普雲集，
^gatha十方諸天眾，皆悉來恭敬，
^gatha故我遠來禮，最勝難伏僧。」
^cb323a26第二梵天復說偈言：
^gatha「是諸比丘僧，真實心精進，
^gatha於此大林中，攝諸根求度。」
^cb323a29第三梵天次說偈言：
^gatha「善方便消融，恩愛深利刺；
^gatha堅固不傾動，如因陀羅幢。
^gatha度深塹水流，清淨不求欲，
^gatha善度之導師，諸調伏大龍。」
^cb323b5第四梵天次說偈言：
^gatha「歸依於佛者，終不墮惡趣；
^gatha能斷人中身，得天身受樂。」
^cb323b8各說偈已，四梵天身即沒不現。
^n1193【一一九三】^cb323b9如是我聞：
一時，佛住王舍城迦蘭陀竹園。
時，有娑婆世界主梵天王，日日精勤，往詣佛所，尊重供養。
^cb323b11時，娑婆世界主作是念：「今旦太早而來見佛，
正值世尊入大三昧，我等且當入提婆達多伴黨瞿迦梨比丘房中。」
作是念已，即入彼房，至房戶中，以指扣戶，
口說是言：「瞿迦梨！
瞿迦梨！於舍利弗、目連所起淨信心，汝莫長夜得不饒益苦！」
^cb323b16瞿迦梨言：「汝是誰？」
^cb323b17梵天答言：「娑婆世界主梵天王。」
^cb323b18瞿迦梨言：「世尊不記汝得阿那含耶？」
^cb323b19梵天王言：「如是，比丘！」
瞿迦梨言：「汝何故來？」
^cb323b20娑婆世界主梵天王答言：「此不可治。」
即說偈言：
^gatha「於無量處所，生心欲籌量；
^gatha何有𭶑慧者，而生此覺想？
^gatha無量而欲量，是陰蓋凡夫。」
^cb323b25時，娑婆世界主梵天王往詣佛所，稽首禮足，
退坐一面，白佛言：「世尊！
我常日日勤到佛所，親覲供養，我作是念：
『今旦太早來見世尊，正值世尊入大三昧，我且當入提婆達多伴黨瞿迦梨比丘房中。』
即住戶中，徐徐扣戶，口說是言：『瞿迦梨！
瞿迦梨！當於舍利弗、目揵連賢善智慧者所起淨信心，莫長夜得不饒益苦！』
瞿迦梨言：『汝是誰？』
我即答言：『是娑婆世界主梵天王。』
瞿迦梨言：『世尊不記汝得阿那含耶？』
我即答言：『如是。』瞿迦梨復言：『汝何故來？』
我作是念：『此不可治。』
即說偈言：
^gatha「『於不可量處，發心欲籌量，
^gatha不可量欲量，是陰蓋凡夫。』」
^cb323c10佛語梵王：「如是，如是。
梵王！
^gatha「於不可量處，而發心欲量；
^gatha何有智慧人，而生此妄想？
^gatha不可量欲量，是陰蓋凡夫。」
^cb323c14佛說此經已，娑婆世界主梵天王聞佛所說，
歡喜隨喜，從座起，為佛作禮，即沒不現。
^n1194【一一九四】^cb323c16如是我聞：
一時，佛住王舍城迦蘭陀竹園。
^cb323c17爾時，大梵天王及餘別梵天——善臂別梵天，
日日方便，往見供養世尊。
^cb323c18時，有婆句梵天見別梵天——善臂梵天，
精勤方便，而問言：「汝欲何之？」
^cb323c20彼即答言：「欲見世尊，恭敬供養。」
^cb323c21時，婆句梵天即說偈言：
^gatha「彼有四鵠鳥，三種金色宮，
^gatha五百七十二，修行禪思者，
^gatha熾焰金色身，普照梵天宮；
^gatha汝且觀我身，何用至彼為？」
^cb323c26爾時，善梵王、別梵王——善臂別梵王復說偈言：
^gatha「雖有金色身，普照梵天宮，
^gatha其有智慧者，知色有煩惱，
^gatha智者不樂色，於其心解脫。」
^cb324a2時，彼善梵天、別梵天——善臂別梵天，
往詣佛所，稽首佛足，退坐一面，白佛言：「世尊！
我今方便，欲來見世尊，恭敬供養。
有婆句梵天，見我方便，而問我言：『汝今方便，欲何所之？』
我即答言：『欲往見世尊，禮事供養。』
婆句梵天即說偈言：
^gatha「『有四種鵠鳥，三種金色宮，
^gatha五百七十二，於中而禪思，
^gatha觀我身金色，普照梵天宮；
^gatha汝且觀我身，何用至彼為？』
^cb324a12「我即說偈而答彼言：
^gatha「『雖有金色身，普照梵天宮，
^gatha當知真金色，是則煩惱事。
^gatha智者解脫色，於色不復樂。』」
^cb324a16佛告梵天：「如是，梵天！
如是，梵天！
^gatha「雖有真金色，普照梵天宮，
^gatha當知真金色，則是煩惱事，
^gatha智者解脫色，於色不復樂。」
^cb324a20時，彼梵天為迦吒務陀低沙比丘故，說偈言：
^gatha「夫士生世間，利斧在口中；
^gatha還自斬其身，斯由惡言故。
^gatha應毀者稱譽，應譽而反毀；
^gatha惡口增其過，所生無安樂！
^gatha博弈酒喪財，其過失甚少；
^gatha惡心向善逝，是則為大過！
^gatha地獄有百千，名尼羅浮地，
^gatha三十有六百，及五阿浮陀；
^gatha斯皆謗聖獄，口意惡願故。」
^cb324b1佛說此經已，彼諸梵天聞佛所說，歡喜隨喜，
稽首佛足，即沒不現。
^n1195【一一九五】^cb324b3如是我聞：
一時，佛住王舍城迦蘭陀竹園。
^cb324b4時，有婆句梵天住梵天上，起如是惡邪見言：
「此處常、恒、非變易法，純一出離之處。」
^cb324b6爾時，世尊知婆句梵天心念已，入於三昧，
如其正受，於王舍城沒，住梵天上。
^cb324b7婆句梵天遙見世尊而說偈言：
^gatha「梵天七十二，造作諸福樂；
^gatha自在而常住，生老死已過。
^gatha我於諸明論，修習已究竟；
^gatha彼諸天眾等，唯謂我長存。」
^cb324b13爾時，世尊說偈答言：
^gatha「此則極短壽，非是長存者；
^gatha而婆句梵天，自謂為長壽。
^gatha尼羅浮多獄，其壽百千數；
^gatha我悉憶念知，汝自謂長存！」
^cb324b18婆句梵天復說偈言：
^gatha「佛世尊所見，其劫數無邊，
^gatha生老死憂悲，皆悉已過去。
^gatha唯願說知我，過去曾所更，
^gatha受持何戒業，而得生於此？」
^cb324b23爾時，世尊說偈答言：
^gatha「過去久遠劫，於大曠野中，
^gatha有諸大眾行，多賢聖梵行，
^gatha飢乏無資糧，汝救之令度，
^gatha慈救心相續，經劫而不失。
^gatha是則汝過去，所受持功德，
^gatha我悉憶念知，久近如眠覺。
^gatha過去有村邑，為賊所抄掠，
^gatha汝時悉皆救，令其得解脫；
^gatha是則過去世，所受持福業，
^gatha我憶此因緣，久近如眠覺。
^gatha過去有人眾，乘船恒水中，
^gatha惡龍持彼船，欲盡害其命，
^gatha汝時以神力，救令得解脫；
^gatha是則汝過去，所受持福業，
^gatha我憶是因緣，久近如眠覺。」
^cb324c10婆句梵天復說偈言：
^gatha「決定悉知我，古今壽命事，
^gatha亦知餘一切，是則為正覺；
^gatha是故所受身，金光炎普照，
^gatha其身住於此，光明遍世間。」
^cb324c15爾時，世尊為婆句梵天種種說法，示、教、
照、喜已，如其正受，從梵天沒，還王舍城。
^n1196【一一九六】^cb324c17如是我聞：
一時，佛住舍衛國祇樹給孤獨園。
^cb324c18時，有一梵天住梵天上，起如是邪見言：
「此處常、恒、不變易，純一出離，未曾見有來至此處，況復有過此上者？」
^cb324c20爾時，世尊知彼梵天心之所念，即入三昧，
如其正受，於舍衛國沒，現梵天宮，當彼梵天頂上，
於虛空中結跏趺坐，正身繫念。
^cb324c23爾時，尊者阿若俱隣作是念：「今日世尊為在何所？」
即以天眼淨過人間眼，觀見世尊在梵天上。
見已，即入三昧，如其正受，於舍衛國沒，
現彼梵世，在於東方，西面向佛，結跏趺坐，
端身繫念，在佛座下，梵天座上。
^cb324c28爾時，尊者摩訶迦葉作是念：「今日世尊為在何所？」
即以天眼淨過於人眼，見世尊在梵天上。
見已，即入三昧，如其正受，於舍衛國沒，
現梵天上，在於南方，北面向佛，結跏趺坐，
端身繫念，在佛座下，梵天座上。
^cb325a4時，尊者舍利弗作是念：「世尊今者為在何所？」
即以天眼淨過於人眼，見世尊在梵天上。
見已，即入三昧，如其正受，於舍衛國沒，
住梵天上，在於西方，東面向佛，結跏趺坐，
端身繫念，在佛座下，梵天座上。
^cb325a10爾時，尊者大目揵連即作是念：「今日世尊為在何所？」
以天眼淨過於人眼，遙見世尊在梵天上。
見已，即入三昧，如其正受，於舍衛國沒，
住梵天上，在於北方，南面向佛，結跏趺坐，
端身繫念，在佛座下，梵天座上。
^cb325a14爾時，世尊告梵天曰：「汝今復起是見：『從本已來，
未曾見有過我上者』不？」
^cb325a16梵天白佛：「我今不敢復言：『我未曾見有過我上者。』
唯見梵天光明被障。」
爾時，世尊為彼梵天種種說法，示、教、照、
喜已，即入三昧，如其正受，於梵天上沒，還舍衛國。
^cb325a20尊者阿若俱隣、摩訶迦葉、舍利弗為彼梵天種種說法，
示、教、照、喜已，即入三昧，如其正受，於梵天沒，
還舍衛國，唯尊者大目揵連仍於彼住。
^cb325a23時，彼梵天問尊者大目揵連：「世尊諸餘弟子悉有如是大德大力不？」
^cb325a25時，尊者大目揵連即說偈言：
^gatha「大德具三明，通達觀他心，
^gatha漏盡諸羅漢，其數無有量。」
^cb325a28時，尊者大目揵連為彼梵天種種說法，
示、教、照、喜已，即入三昧，如其正受，於梵天沒，還舍衛國。
^n1197【一一九七】^cb325b2如是我聞：
一時，佛住俱尸那竭國力士生地堅固雙樹林。
^cb325b3爾時，世尊臨般涅槃，告尊者阿難：「汝於堅固雙樹間敷繩床，
北首，如來今日中夜於無餘涅槃而般涅槃。」
^cb325b6時，尊者阿難奉世尊教，於雙堅固樹間為世尊敷繩床，
北首已，還世尊所，稽首禮足，白言世尊：
「已為如來於雙堅固樹間敷繩床，令北首。」
^cb325b9於是，世尊往就繩床，右脇著地，北首而臥，
足足相累，繫念明相。
^cb325b10爾時，世尊即於中夜，於無餘涅槃而般涅槃。
般涅槃已，雙堅固樹尋即生花，周匝垂下，供養世尊。
^cb325b13時，有異比丘即說偈言：
^gatha「善好堅固樹，枝條垂禮佛，
^gatha妙花以供養，大師般涅槃。」
^cb325b16尋時，釋提桓因說偈：
^gatha「一切行無常，斯皆生滅法，
^gatha雖生尋以滅，斯寂滅為樂。」
^cb325b19尋時，娑婆世界主梵天王次復說偈言：
^gatha「世間一切生，立者皆當捨，
^gatha如是聖大師，世間無有比。
^gatha逮得如來力，普為世間眼，
^gatha終歸會磨滅，入無餘涅槃。」
^cb325b24尊者阿那律陀次復說偈言：
^gatha「出息入息住，立心善攝護，
^gatha從所依而來，世間般涅槃。
^gatha大恐怖相生，令人身毛竪，
^gatha一切行力具，大師般涅槃。
^gatha其心不懈怠，亦不住諸愛，
^gatha心法漸解脫，如薪盡火滅。」
^cb325c2如來涅槃後七日，尊者阿難往枝提所，
而說偈言：
^gatha「導師此寶身，往詣梵天上，
^gatha如是大神力，內火還燒身。
^gatha五百㲲纏身，悉燒令磨滅，
^gatha千領細㲲衣，以衣如來身。
^gatha唯二領不燒，最上及襯身。」
^cb325c9尊者阿難說是偈時，諸比丘默然悲喜！
雜阿含經卷第四十四

^pb1^folio#agms45雜阿含經卷第四十五
^ck47【比丘尼相應1198】^au〔宋天竺三藏求那跋陀羅譯〕
^n1198【一一九八】^cb325c16如是我聞：
一時，佛住舍衛國祇樹給孤獨園。
^cb325c17時，有阿臈毘比丘尼，住舍衛國王園精舍比丘尼眾中。
時，阿臈毘比丘尼晨朝著衣持鉢，入舍衛城乞食。
食已，還精舍，舉衣鉢，洗足，持尼師壇，著右肩上，入安陀林坐禪。
^cb325c21時，魔波旬作是念：「今沙門瞿曇住舍衛國祇樹給孤獨園，
有弟子阿臈毘比丘尼，住舍衛國王園精舍比丘尼眾中，
晨朝著衣持鉢，入舍衛城乞食。
食已，還精舍，舉衣鉢，洗足已，持尼師壇，
著右肩上，入安陀林坐禪。
我今當往，為作留難。」
即化作年少，容貌端正，往詣彼比丘尼所，
語比丘尼言：「阿姨！
欲何處去？」
^cb325c28比丘尼答言：「賢者！
到遠離處去。」
^cb325c29時，魔波旬即說偈言：
^gatha「世間無有出，用求遠離為，
^gatha還服食五欲，勿令後變悔。」
^cb326a3時，阿臈毘比丘尼作是念：「是誰？
欲恐怖我。為是人耶？
為非人耶？姦狡人耶？」
^cb326a4心即念言：「此必惡魔欲亂我耳。」
覺知已，而說偈言：
^gatha「世間有出要，我自知所得，
^gatha鄙下之惡魔，汝不知其道。
^gatha譬如利刀害，五欲亦如是，
^gatha譬如斬肉形，苦受陰亦然。
^gatha如汝向所說，服樂五欲者，
^gatha是則不可樂，大恐怖之處。
^gatha離一切喜樂，捨諸大闇冥，
^gatha以滅盡作證，安住離諸漏。
^gatha覺知汝惡魔，尋即自滅去。」
^cb326a15時，魔波旬作是念：「彼阿臈毘比丘尼已知我心。」
愁憂不樂，即沒不現。
^n1199【一一九九】^cb326a17如是我聞：
一時，佛住舍衛國祇樹給孤獨園。
^cb326a18時，有蘇摩比丘尼，住舍衛國王園精舍比丘尼眾中，
晨朝著衣持鉢，入舍衛城乞食。
食已，還精舍，舉衣鉢，洗足畢，持尼師壇，
著右肩上，至安陀林坐禪。
^cb326a21時，魔波旬作是念：「今沙門瞿曇住舍衛國祇樹給孤獨園。
有蘇摩比丘尼，住舍衛國王園精舍比丘尼眾中，
晨朝著衣持鉢，入舍衛城乞食。
食已，還精舍，舉衣鉢，洗足畢，持尼師檀，
著右肩上，入安陀林坐禪。
我今當往，為作留難。」
即化作年少，容貌端正，往至蘇摩比丘尼所，
問言：「阿姨！欲至何所？」
^cb326a28答言：「賢者！欲至遠離處去。」
^cb326a29時，魔波旬即說偈言：
^gatha「仙人所住處，是處甚難得，
^gatha非彼二指智，能得到彼處。」
^cb326b3時，蘇摩比丘尼作是念：「此是何等？
欲恐怖我。為人？為非人？
為姦狡人？」作此思惟已，決定智生，知是惡魔來欲嬈亂，
即說偈言：
^gatha「心入於正受，女形復何為，
^gatha智或若生已，逮得無上法。
^gatha若於男女想，心不得俱離，
^gatha彼即隨魔說，汝應往語彼。
^gatha離於一切苦，捨一切闇冥，
^gatha逮得滅盡證，安住諸漏盡。
^gatha覺知汝惡魔，即自磨滅去。」
^cb326b13時，魔波旬作是念：「蘇摩比丘尼已知我心。」
內懷憂悔，即沒不現。
^n1200【一二〇〇】^cb326b15如是我聞：
一時，佛住舍衛國祇樹給孤獨園。
^cb326b16時，有吉離舍瞿曇彌比丘尼，住舍衛國王園精舍比丘尼眾中，
晨朝著衣持鉢，至舍衛城乞食。
食已，還精舍，舉衣鉢，洗足畢，持尼師壇，
著肩上，入安陀林，於一樹下結跏趺坐，入晝正受。
^cb326b20時，魔波旬作是念：「今沙門瞿曇住舍衛國祇樹給孤獨園。
時，吉離舍瞿曇彌比丘尼住舍衛國王園精舍比丘尼眾中，
晨朝著衣持鉢，入舍衛城乞食。
食已，還精舍，舉衣鉢，洗足畢，持尼師壇，
著肩上，入安陀林，於一樹下結跏趺坐，入晝正受。
我今當往，為作留難。」
即化作年少，容貌端正，往至吉離舍瞿曇彌比丘尼所，
而說偈言：
^gatha「汝何喪其子，涕泣憂愁貌，
^gatha獨坐於樹下，何求於男子？」
^cb326c2時，吉離舍瞿曇彌比丘尼作是念：「為誰恐怖我？
為人？為非人？為姦狡者？」
如是思惟，生決定智：「惡魔波旬來嬈我耳。」
即說偈言：
^gatha「無邊際諸子，一切皆亡失，
^gatha此則男子邊，已度男子表。
^gatha不惱不憂愁，佛教作已作，
^gatha一切離愛苦，捨一切闇冥。
^gatha已滅盡作證，安隱盡諸漏，
^gatha已知汝弊魔，於此自滅去。」
^cb326c11時，魔波旬作是念：「吉離舍瞿曇彌比丘尼已知我心。」
愁憂苦惱，即沒不現。
^n1201【一二〇一】^cb326c13如是我聞：
一時，佛住舍衛國祇樹給孤獨園。
^cb326c14時，有優鉢羅色比丘尼，住舍衛國王園比丘尼眾中，
晨朝著衣持鉢，入舍衛城乞食。
食已，還精舍，舉衣鉢，洗足畢，持尼師壇，
著肩上，入安陀林，坐一樹下，入晝正受。
^cb326c18時，魔波旬作是念：「今沙門瞿曇住舍衛國祇樹給孤獨園。
優鉢羅色比丘尼住舍衛國王園比丘尼眾中，
晨朝著衣持鉢，入舍衛城乞食。
食已，還精舍，舉衣鉢，洗足畢，持尼師壇，
著肩上，入安陀林，坐一樹下，入晝正受。
我今當往，為作留難。」
即化作年少，容貌端正，至優鉢羅色比丘尼所，
而說偈言：
^gatha「妙華堅固樹，依止其樹下，
^gatha獨一無等侶，不畏惡人耶？」
^cb326c28時，優鉢羅色比丘尼作是念：「為何等人？
欲恐怖我？為是人？
為非人？為姦狡人？」
如是思惟，即得覺知：「必是惡魔波旬欲亂我耳。」
即說偈言：
^gatha「設使有百千，皆是姦狡人，
^gatha如汝等惡魔，來至我所者，
^gatha不能動毛髮，不畏汝惡魔。」
^cb327a6魔復說偈言：
^gatha「我今入汝腹，住於內藏中，
^gatha或住兩眉間，汝不能見我。」
^cb327a9時，優鉢羅色比丘尼復說偈言：
^gatha「我心有大力，善修習神通，
^gatha大縛已解脫，不畏汝惡魔。
^gatha我已吐三垢，恐怖之根本，
^gatha住於不恐地，不畏於魔軍。
^gatha於一切愛喜，離一切闇冥，
^gatha已證於寂滅，安住諸漏盡。
^gatha覺知汝惡魔，自當消滅去。」
^cb327a17時，魔波旬作是念：「優鉢羅色比丘尼已知我心。」
內懷憂愁，即沒不現。
^n1202【一二〇二】^cb327a19如是我聞：
一時，佛住舍衛國祇樹給孤獨園。
^cb327a20時，尸羅比丘尼住舍衛國王園比丘尼眾中，
晨朝著衣持鉢，入舍衛城乞食。
食已，還精舍，舉衣鉢，洗足畢，持尼師壇，
著肩上，入安陀林，坐一樹下，入晝正受。
^cb327a23時，魔波旬作是念：「今沙門瞿曇住舍衛國祇樹給孤獨園。
尸羅比丘尼住舍衛國王園精舍比丘尼眾中，
晨朝著衣持鉢，入舍衛城乞食。
食已，還精舍，舉衣鉢，洗足畢，持尼師壇，
著肩上，入安陀林，坐一樹下，入晝正受。
我今當往，為作留難。」
即化作年少，容貌端正，往到尸羅比丘尼前而說偈言：
^gatha「眾生云何生？　誰為其作者？
^gatha眾生何處起，去復至何所？」
^cb327b4尸羅比丘尼作是念：「此是何人？
欲恐怖我。為人？為非人？
為姦狡人？」作是思惟已，即生知覺：「此是惡魔欲作留難。」
即說偈言：
^gatha「汝謂有眾生，此則惡魔見，
^gatha唯有空陰聚，無是眾生者。
^gatha如和合眾材，世名之為車，
^gatha諸陰因緣合，假名為眾生。
^gatha其生則苦生，住亦即苦住，
^gatha無餘法生苦，苦生苦自滅。
^gatha捨一切愛苦，離一切闇冥，
^gatha已證於寂滅，安住諸漏盡。
^gatha已知汝惡魔，則自消滅去。」
^cb327b16時，魔波旬作是念：「尸羅比丘尼已知我心。」
內懷憂慼，即沒不現。
^n1203【一二〇三】^cb327b18如是我聞：
一時，佛住舍衛國祇樹給孤獨園。
^cb327b19時，毘羅比丘尼住舍衛國王園比丘尼眾中，
晨朝著衣持鉢，入舍衛城乞食。
食已，還精舍，舉衣鉢，洗足畢，持尼師壇，
著肩上，入安陀林，坐一樹下，入晝正受。
^cb327b22時，魔波旬作是念：「今沙門瞿曇住舍衛國祇樹給孤獨園。
毘羅比丘尼住舍衛國王園比丘尼眾中，
晨朝著衣持鉢，入舍衛城乞食。
食已，還精舍，舉衣鉢，洗足畢，持尼師壇，
著肩上，入安陀林，坐一樹下，入晝正受。
我當往彼，為作留難。」
即化作年少，容貌端正，至毘羅比丘尼所而說偈言：
^gatha「云何作此形？　誰為其作者？
^gatha此形何處起？　形去至何所？」
^cb327c3毘羅比丘尼作是念：「是何人來恐怖我？
為人？為非人？為姦狡人？」
如是思惟，即得知覺：「惡魔波旬欲作嬈亂。」
即說偈言：
^gatha「此形不自造，亦非他所作，
^gatha因緣會而生，緣散即磨滅。
^gatha如世諸種子，因大地而生，
^gatha因地水火風，陰界入亦然。
^gatha因緣和合生，緣離則磨滅，
^gatha捨一切愛苦，離一切闇冥。
^gatha已證於寂滅，安住諸漏盡，
^gatha惡魔以知汝，即自磨滅去。」
^cb327c14時，魔波旬作是念：「毘羅比丘尼已知我心。」
生大憂慼，即沒不現。
^n1204【一二〇四】^cb327c16如是我聞：
一時，佛住舍衛國祇樹給孤獨園。
^cb327c17時，有毘闍耶比丘尼，住舍衛國王園比丘尼眾中，
晨朝著衣持鉢，入舍衛城乞食。
食已，還精舍，舉衣鉢，洗足畢，持尼師壇，
著肩上，入安陀林，坐一樹下，入晝正受。
^cb327c21時，魔波旬作是念：「此沙門瞿曇住舍衛國祇樹給孤獨園。
弟子毘闍耶比丘尼住舍衛國王園比丘尼眾中，
晨朝著衣持鉢，入舍衛城乞食。
食已，還精舍，舉衣鉢，洗足畢，持尼師壇，
著肩上，入安陀林，坐一樹下，入晝正受。
我今當往，為作留難。」
即化作年少，容貌端正，往至其前而說偈言：
^gatha「汝今年幼少，我亦是年少，
^gatha當共於此處，作五種音樂。
^gatha而共相娛樂，用是禪思為。」
^cb328a2時，毘闍耶比丘尼作是念：「此何等人？
欲恐怖我。為是人耶？
為非人耶？為姦狡人耶？」
如是思惟已，即得知覺：「是魔波旬欲作嬈亂。」
即說偈言：
^gatha「歌舞作眾伎，種種相娛樂，
^gatha今悉已惠汝，非我之所須。
^gatha若寂滅正受，及天人五欲，
^gatha一切持相與，亦非我所須。
^gatha捨一切喜歡，離一切闇冥，
^gatha寂滅以作證，安住諸漏盡。
^gatha已知汝惡魔，當自消滅去。」
^cb328a13時，魔波旬作是念：「是毘闍耶比丘尼已知我心。」
內懷憂慼，即沒不現。
^n1205【一二〇五】^cb328a15如是我聞：
一時，佛住舍衛國祇樹給孤獨園。
^cb328a16時，遮羅比丘尼住舍衛國王園比丘尼眾中，
晨朝著衣持鉢，入舍衛城乞食。
食已，還精舍，舉衣鉢，洗足畢，持尼師壇，
著肩上，至安陀林，坐一樹下，入晝正受。
^cb328a19時，魔波旬作是念：「今沙門瞿曇在舍衛國祇樹給孤獨園。
遮羅比丘尼亦住舍衛國王園比丘尼眾中，
晨朝著衣持鉢，入舍衛城乞食。
食已，還精舍，洗足畢，舉衣鉢，持尼師壇，
著肩上，入安陀林，坐一樹下，入晝正受。
我今當往，為作留難。」
化作年少，容貌端正，至遮羅比丘尼前而說偈言：
^gatha「覺受生為樂，生服受五欲，
^gatha為誰教受汝，令厭離於生。」
^cb328a29時，遮羅比丘尼作是念：「此是何人？
欲作恐怖？為人？為非人？
為姦狡人？而來至此，欲作嬈亂。」
即說偈言：
^gatha「生者必有死，生則受諸苦，
^gatha鞭打諸惱苦，一切緣生有。
^gatha當斷一切苦，超越一切生，
^gatha慧眼觀聖諦，牟尼所說法。
^gatha苦苦及苦集，滅盡離諸苦，
^gatha修習八正道，安隱趣涅槃。
^gatha大師平等法，我欣樂彼法，
^gatha我知彼法故，不復樂受生。
^gatha一切離愛喜，捨一切闇冥，
^gatha寂滅以作證，安住諸漏盡。
^gatha覺知汝惡魔，自當消滅去。」
^cb328b14時，魔波旬作是念：「遮羅比丘尼已知我心。」
內懷憂慼，即沒不現。
^n1206【一二〇六】^cb328b16如是我聞：
一時，佛住舍衛國祇樹給孤獨園。
^cb328b17時，優波遮羅比丘尼亦住舍衛國王園比丘尼眾中，
晨朝著衣持鉢，入舍衛城乞食。
食已，還精舍，舉衣鉢，洗足畢，持尼師壇，
著肩上，入安陀林，坐一樹下，入晝正受。
^cb328b21時，魔波旬作是念：「今沙門瞿曇住舍衛國祇樹給孤獨園。
優波遮羅比丘尼亦住舍衛國王園比丘尼眾中，
晨朝著衣持鉢，入舍衛城乞食，食已，還精舍，
舉衣鉢，洗足畢，持尼師壇，著肩上，入安陀林，
坐一樹下，入晝正受。
我今當往，為作留難。」
即化作年少，容貌端正，至優波遮羅比丘尼所而說偈言：
^gatha「三十三天上，炎魔兜率陀，
^gatha化樂他自在，發願得往生。」
^cb328c2優波遮羅比丘尼作是念：「此何等人？
欲恐怖我？為人？為非人？
為是姦狡人？」自思覺悟：「必是惡魔欲作嬈亂。」
而說偈言：
^gatha「三十三天上，炎魔兜率陀，
^gatha化樂他自在，斯等諸天上。
^gatha不離有為行，故隨魔自在，
^gatha一切諸世間，悉是眾行聚。
^gatha一切諸世間，悉皆動搖法，
^gatha一切諸世間，苦火常熾然。
^gatha一切諸世間，悉皆烟塵起，
^gatha不動亦不搖，不習近凡夫。
^gatha不隨於魔趣，於是處娛樂，
^gatha離一切愛苦，捨一切闇冥。
^gatha寂滅以作證，安住諸漏盡，
^gatha已覺汝惡魔，則自磨滅去。」
^cb328c17時，魔波旬作是念：「優波遮羅比丘尼已知我心。」
內懷憂慼，即沒不現。
^n1207【一二〇七】^cb328c19如是我聞：
一時，佛住舍衛國祇樹給孤獨園。
^cb328c20時，尸利沙遮羅比丘尼亦住舍衛國王園比丘尼眾中，
晨朝著衣持鉢，入舍衛城乞食。
食已，還精舍，舉衣鉢，洗足畢，持尼師壇，
著肩上，入安陀林，坐一樹下，入晝正受。
^cb328c24時，魔波旬作是念：「今沙門瞿曇住舍衛國祇樹給孤獨園。
時，尸利沙遮羅比丘尼亦住舍衛國王園比丘尼眾中，
晨朝著衣持鉢，入舍衛城乞食，食已，還精舍，
舉衣鉢，洗足畢，持尼師壇，著肩上，入安陀林，
坐一樹下，入晝正受。
我當往彼，為作留難。」
化作年少，容貌端正，往到尸利沙遮羅比丘尼所而作是言：
「阿姨！汝樂何等諸道？」
^cb329a2比丘尼答言：「我都無所樂！」
^cb329a3時，魔波旬即說偈言：
^gatha「汝何所諮受，剃頭作沙門？
^gatha身著袈裟衣，而作出家相，
^gatha不樂於諸道，而守愚癡住。」
^cb329a7時，尸利沙遮羅比丘尼作是念：「此何等人？
欲恐怖我。為人？為非人？
為姦狡人？」如是思惟已，即自知覺：「惡魔波旬欲作嬈亂。」
即說偈言：
^gatha「此法外諸道，諸見所纏縛，
^gatha縛於諸見已，常隨魔自在。
^gatha若生釋種家，稟無比大師，
^gatha能伏諸魔怨，不為彼所伏。
^gatha清淨一切脫，道眼普觀察，
^gatha一切智悉知，最勝離諸漏。
^gatha彼則我大師，我唯樂彼法，
^gatha我入彼法已，得遠離寂滅。
^gatha離一切愛喜，捨一切闇冥，
^gatha寂滅以作證，安住諸漏盡。
^gatha已知汝惡魔，如是自滅去。」
^cb329a21時，魔波旬作是念：「尸利沙遮羅比丘尼已知我心。」
內懷憂慼，即沒不現。
^n1208【一二〇八】^cb329a23如是我聞：
一時，佛住瞻婆國揭伽池側。
^cb329a24爾時，世尊月十五日布薩時，於大眾前坐。
月初出時。時，有尊者婆耆舍於大眾中，
作是念：「我今欲於佛前歎月譬偈。」
作是念已，即從坐起，整衣服，為佛作禮，
合掌白佛言：「世尊！
欲有所說。善逝！欲有所說。」
^cb329a28佛告婆耆舍：「欲說者便說！」
^cb329a29時，尊者婆耆舍即於佛前而說偈言：
^gatha「如月停虛空，明淨無雲翳，
^gatha光炎明暉曜，普照於十方。
^gatha如來亦如是，慧光照世間，
^gatha功德善名稱，周遍滿十方。」
^cb329b6尊者婆耆舍說是偈時，諸比丘聞其所說，皆大歡喜。
^n1209【一二〇九】^cb329b8如是我聞：
一時，佛住瞻婆國揭伽池側。
^cb329b9爾時，尊者阿若憍陳如久住空閑阿練若處，
來詣佛所，稽首佛足，以面掩佛足上，而說是言：「久不見世尊！
久不見善逝！」
^cb329b11爾時，尊者婆耆舍在於會中，作是念：「我今當於尊者阿若憍陳如面前，
以上座譬而讚歎之。」
作此念已，即從坐起，整衣服，為佛作禮，
合掌白佛：「世尊！欲有所說。
善逝！欲有所說。」
^cb329b16佛告婆耆舍：「欲說時便說！」
時，尊者婆耆舍即說偈言：
^gatha「上座之上座，尊者憍陳如，
^gatha已度已超越，得安樂正受。
^gatha於阿練若處，常樂於遠離，
^gatha聲聞之所應，大師正法教。
^gatha一切悉皆陳，正受不放逸，
^gatha大德力三明，他心智明了。
^gatha上座憍陳如，護持佛法財，
^gatha增上恭敬心，頭面禮佛足。」
^cb329b26尊者婆耆舍說是語時，諸比丘聞其所說，皆大歡喜。
^n1210【一二一〇】^cb329b28如是我聞：
一時，佛住瞻婆國揭伽池側。
^cb329b29時，尊者舍利弗在供養堂，有眾多比丘集會而為說法，
句味滿足，辯才簡淨，易解樂聞，不閡不斷，深義顯現。
彼諸比丘專至樂聽，尊重憶念，一心側聽。
^cb329c3時，尊者婆耆舍在於會中，作是念：「我當於尊者舍利弗面前說偈讚歎。」
作是念已，即起，合掌白尊者舍利弗：「我欲有所說。」
^cb329c6舍利弗告言：「隨所樂說！」
尊者婆耆舍即說偈言：
^gatha「善能略說法，令眾廣開解，
^gatha賢優婆提舍，於大眾宣暢。
^gatha當所說法時，咽喉出美聲，
^gatha悅樂愛念聲，調和漸進聲。
^gatha聞聲皆欣樂，專念不移轉。」
^cb329c13尊者婆耆舍說此語時，諸比丘聞其所說，皆大歡喜。
^n1211【一二一一】^cb329c15如是我聞：
一時，佛住王舍城那伽山側，五百比丘俱，
皆是阿羅漢，諸漏已盡，所作已作，離諸重擔，
逮得己利，斷諸有結，正智心善解脫。
^cb329c18尊者大目揵連觀大眾心，一切皆悉解脫貪欲。
時，尊者婆耆舍於大眾中，作是念：「我今當於世尊及比丘僧面前說偈讚歎。」
作是念已，即從座起，整衣服，合掌白佛言：「世尊！
欲有所說。善逝！欲有所說。」
^cb329c23佛告婆耆舍：「隨所樂說！」
時，尊者婆耆舍即說偈言：
^gatha「導師無上士，住那伽山側，
^gatha五百比丘眾，親奉於大師。
^gatha尊者大目連，神通諦明了，
^gatha觀彼大眾心，悉皆離貪欲。
^gatha如是具足度，牟尼度彼岸，
^gatha持此最後身，我今稽首禮。」
^cb330a2尊者婆耆舍說是語時，諸比丘聞其所說，皆大歡喜。
^n1212【一二一二】^cb330a4如是我聞：
一時，佛住王舍城迦蘭陀竹園夏安居，
與大比丘眾五百人俱，皆是阿羅漢，諸漏已盡，
所作已作，離諸重擔，斷除有結，正智心善解脫，
除一比丘，謂尊者阿難，世尊記說彼現法當得無知證。
^cb330a8爾時，世尊臨十五日月食受時，於大眾前敷座而坐，
坐已，告諸比丘：「我為婆羅門，得般涅槃，
持後邊身，為大醫師，拔諸劍刺。
我為婆羅門，得般涅槃，持此後邊身，無上醫師，能拔劍刺。
汝等為子，從我口生，從法化生，得法餘財，
當懷受我，莫令我若身、若口、若心有可嫌責事。」
^cb330a15爾時，尊者舍利弗在眾會中，從座起，整衣服，
為佛作禮，合掌白佛：「世尊向者作如是言：
『我為婆羅門，得般涅槃，持最後身，無上大醫，能拔劍刺。
汝為我子，從佛口生，從法化生，得法餘財。
諸比丘！當懷受我，莫令我身、口、心有可嫌責。』
我等不見世尊身、口、心有可嫌責事。
所以者何？世尊不調伏者能令調伏，不寂靜者能令寂靜，
不穌息者能令穌息，不般涅槃者能令般涅槃。
如來知道，如來說道，如來向道，然後聲聞成就，
隨道、宗道，奉受師教，如其教授，正向欣樂真如善法。
^cb330a26「我於世尊都不見有可嫌責身、口、心行。
我今於世尊所，乞願懷受見聞疑罪，若身、
口、心有嫌責事。」
^cb330a28佛告舍利弗：「我不見汝有見聞疑身、口、心可嫌責事。
所以者何？汝舍利弗持戒多聞，少欲知足，
修行遠離，精勤方便，正念正受，捷疾智慧、
明利智慧、出要智慧、厭離智慧、大智慧、
廣智慧、深智慧、無比智慧，智寶成就，示、
教、照、喜，亦常讚歎示、教、照、喜，為眾說法，未曾疲倦。
^cb330b6「譬如轉輪聖王，第一長子應受灌頂而未灌頂，
已住灌頂儀法，如父之法，所可轉者亦當隨轉。
汝今如是，為我長子，隣受灌頂而未灌頂，
住於儀法，我所應轉法輪，汝亦隨轉，得無所起，
盡諸有漏，心善解脫。
如是，舍利弗！我於汝所，都無見聞疑身、
口、心可嫌責事。」
^cb330b12舍利弗白佛言：「世尊！
若我無有見聞疑身、口、心可嫌責事，此諸五百諸比丘得無有見聞疑身、
口、心可嫌責事耶？」
^cb330b15佛告舍利弗：「我於此五百比丘亦不見有見聞疑身、
口、心可嫌責事。所以者何？
此五百比丘皆是阿羅漢，諸漏已盡，所作已作，
已捨重擔，斷諸有結，正智心善解脫，除一比丘，
謂尊者阿難，我記說彼於現法中得無知證。
是故，諸五百比丘我不見其有身、口、心見聞疑罪可嫌責者。」
^cb330b21舍利弗白佛言：「世尊！
此五百比丘既無有見聞疑身、口、心可嫌責事，然此中幾比丘得三明？
幾比丘俱解脫？幾比丘慧解脫？」
^cb330b24佛告舍利弗：「此五百比丘中，九十比丘得三明，
九十比丘得俱解脫，餘者慧解脫。
舍利弗！此諸比丘離諸飄轉，無有皮膚，真實堅固。」
^cb330b27時，尊者婆耆舍在眾會中，作是念：「我今當於世尊及大眾面前歎說懷受偈。」
作是念已，即從座起，整衣服，為佛作禮，
右膝著地，合掌白佛：「世尊！
欲有所說。善逝！欲有所說。」
^cb330c2佛告婆耆舍：「隨所樂說！」
^cb330c3時，婆耆舍即說偈言：
^gatha「十五清淨日，其眾五百人，
^gatha斷除一切結，有盡大仙人。
^gatha清淨相習近，清淨廣解脫，
^gatha不更受諸有，生死已永絕。
^gatha所作者已作，得一切漏盡，
^gatha五蓋已雲除，拔刺根本愛。
^gatha師子無所畏，離一切有餘，
^gatha害諸有怨結，超越有餘境。
^gatha諸有漏怨敵，皆悉已潛伏，
^gatha猶如轉輪王，懷受諸眷屬。
^gatha慈心廣宣化，海內悉奉用，
^gatha能伏魔怨敵，為無上導師。
^gatha信敬心奉事，三明老死滅，
^gatha為法之真子，無有飄轉患。
^gatha拔諸煩惱刺，敬禮日種胤。」
^cb330c19佛說是經已，諸比丘聞佛所說，歡喜奉行。
^n1213【一二一三】^cb330c20如是我聞：
一時，佛住王舍城迦蘭陀竹園。
^cb330c21爾時，尊者尼拘律相住於曠野禽獸住處。
尊者婆耆舍出家未久，有如是威儀，依聚落城邑住，
晨朝著衣持鉢，於彼聚落城邑乞食，善護其身，
守諸根門，攝心繫念。
食已，還住處，舉衣鉢，洗足畢，入室坐禪。
速從禪覺，不著乞食，而彼無有隨時教授、
無有教誡者，心不安樂，周圓隱覆。
如是深住。
^cb330c28時，尊者婆耆舍作是念：「我不得利，難得非易得。
我不隨時得教授、教誡，不得欣樂周圓隱覆心住。
我今當讚歎自厭之偈。」
即說偈言：
^gatha「當捨樂不樂，及一切貪覺，
^gatha於隣無所作，離染名比丘。
^gatha於六覺心想，馳騁於世間，
^gatha惡不善隱覆，不能去皮膚。
^gatha穢污樂於心，是不名比丘，
^gatha有餘縛所縛，見聞覺識俱。
^gatha於欲覺悟者，彼處不復染，
^gatha如是不染者，是則為牟尼。
^gatha大地及虛空，世間諸色像，
^gatha斯皆磨滅法，寂然自決定。
^gatha法器久修習，而得三摩提，
^gatha不觸不諂偽，其心極專至。
^gatha彼聖久涅槃，繫念待時滅。」
^cb331a16時，尊者婆耆舍說自厭離偈，心自開覺，
於不樂等開覺已，欣樂心住。
^n1214【一二一四】^cb331a18如是我聞：
一時，佛住舍衛國祇樹給孤獨園。
^cb331a19爾時，尊者阿難陀晨朝著衣持鉢，入舍衛城乞食，以尊者婆耆舍為伴。
時，尊者婆耆舍見女人有上妙色，見已，貪欲心起。
^cb331a22時，尊者婆耆舍作是念：「我今得不利，得苦非得樂，
我今見年少女人有妙絕之色，貪欲心生。
今為生厭離故，而說偈言：
^gatha「貪欲所覆故，熾然燒我心，
^gatha今尊者阿難，為我滅貪火。
^gatha慈心哀愍故，方便為我說。」
^cb331a28尊者阿難說偈答言：
^gatha「以彼顛倒想，熾然燒其心，
^gatha遠離於淨想，長養貪欲者。
^gatha當修不淨觀，常一心正受，
^gatha速滅貪欲火，莫令燒其心。
^gatha諦觀察諸行，苦空非有我，
^gatha繫念正觀身，多修習厭離。
^gatha修習於無相，滅除憍慢使，
^gatha得慢無間等，究竟於苦邊。」
^cb331b8尊者阿難說是語時，尊者婆耆舍聞其所說，歡喜奉行。
^n1215【一二一五】^cb331b10如是我聞：
一時，佛住舍衛國祇樹給孤獨園。
^cb331b11時，有一長者請佛及僧就其舍食。
入其舍已，尊者婆耆舍直日住守，請其食分。
^cb331b13時，有眾多長者婦女從聚落出，往詣精舍。
時，尊者婆耆舍見年少女人容色端正，貪欲心起。
^cb331b15時，尊者婆耆舍作是念：「我今不利，不得利，
得苦不得樂，見他女人容色端正，貪欲心生。
我今當說厭離偈。」
念已，而說偈言：
^gatha「我已得出離，非家而出家，
^gatha貪欲隨逐我，如牛念他苗。
^gatha當如大將子，大力執強弓，
^gatha能破彼重陣，一人摧伏千。
^gatha今於日種胤，面前聞所說，
^gatha正趣涅槃道，決定心樂住。
^gatha如是不放逸，寂滅正受住，
^gatha無能於我心，幻惑欺誑者。
^gatha決定善觀察，安住於正法，
^gatha正使無量數，欲來欺惑我。
^gatha如是等惡魔，莫能見於我。」
^cb331c1時，尊者婆耆舍說是偈已，心得安住。
^n1216【一二一六】^cb331c2如是我聞：
一時，佛住舍衛國祇樹給孤獨園。
^cb331c3時，尊者婆耆舍自以智慧堪能善說，於法聰明梵行所生憍慢心，
即自心念：「我不利，不得利，得苦不得樂，
我自以智慧輕慢於彼聰明梵行者，我今當說能生厭離偈。」
即說偈言：
^gatha「瞿曇莫生慢，斷慢令無餘，
^gatha莫起慢覺想，莫退生變悔。
^gatha莫隱覆於他，埿犁殺慢墮，
^gatha正受能除憂，見道住正道。
^gatha其心得喜樂，見道自攝持，
^gatha是故無礙辯，清淨離諸蓋。
^gatha斷一切諸慢，起一切明處，
^gatha正念於三明，神足他心智。」
^cb331c16時，尊者婆耆舍說此生厭離偈已，心得清淨。
^n1217【一二一七】^cb331c18如是我聞：
一時，佛住舍衛國祇樹給孤獨園。
^cb331c19時，尊者婆耆舍住舍衛國東園鹿子母講堂，
獨一思惟，不放逸住，專修自業，逮得三明，身作證。
^cb331c21時，尊者婆耆舍作是念：「我獨一靜處思惟，
不放逸住，專修自業，起於三明，身作證，今當說偈讚歎三明。」
即說偈言：
^gatha「本欲心狂惑，聚落及家家，
^gatha遊行遇見佛，授我殊勝法。
^gatha瞿曇哀愍故，為我說正法，
^gatha聞法得淨信，捨非家出家。
^gatha聞彼說法已，正住於法教，
^gatha勤方便繫念，堅固常堪能。
^gatha逮得於三明，於佛教已作，
^gatha世尊善顯示，日種苗胤說。
^gatha為生盲眾生，開其出要門，
^gatha苦苦及苦因，苦滅盡作證。
^gatha八聖離苦道，安樂趣涅槃，
^gatha善義善句味，梵行無過上。
^gatha世尊善顯示，涅槃濟眾生。」
^n1218【一二一八】^cb332a8如是我聞：
一時，佛住舍衛國祇樹給孤獨園。
^cb332a9爾時，世尊告諸比丘：「我今當說四法句。
諦聽，善思，當為汝說。
何等為四？
^gatha「賢聖善說法，是則為最上。
^gatha愛說非不愛，是則為第二。
^gatha諦說非虛妄，是則第三說。
^gatha法說不異言，是則為第四。
^cb332a15「諸比丘！是名說四法句。」
爾時，尊者婆耆舍於眾會中，作是念：「世尊於四眾中說四法句，
我當以四種讚歎稱譽隨喜。」
即從座起，整衣服，為佛作禮，合掌白佛言：「世尊！
欲有所說。善逝！欲有所說。」
^cb332a19佛告婆耆舍：「隨所樂說！」
^cb332a20時，尊者婆耆舍即說偈言：
^gatha「若善說法者，於己不惱迫，
^gatha亦不恐怖他，是則為善說。
^gatha所說愛說者，說令彼歡喜，
^gatha不令彼為惡，是則為愛說。
^gatha諦說知甘露，諦說知無上，
^gatha諦義說法說，正士建立處。
^gatha如佛所說法，安隱涅槃道，
^gatha滅除一切苦，是名善說法。」
^cb332a29佛說此經已，諸比丘聞佛所說，歡喜奉行。
^n1219【一二一九】^cb332b1如是我聞：
一時，佛住王舍城那伽山側，與千比丘俱，
皆是阿羅漢，盡諸有漏，所作已作，離諸重擔，
逮得己利，盡諸有結，正智心善解脫。
^cb332b4爾時，尊者婆耆舍住王舍城寒林中丘塜間，
作是念：「今世尊住王舍城那伽山側，與千比丘俱，
皆是阿羅漢，諸漏已盡，所作已作，離諸重擔，
逮得己利，盡諸有結，正智心善解脫。
我今當往，各別讚歎世尊及比丘僧。」
作是念已，即往詣佛所，稽首禮足，退住一面。
而說偈言：
^gatha「無上之導師，住那伽山側，
^gatha千比丘眷屬，奉事於如來。
^gatha大師廣說法，清涼涅槃道，
^gatha專聽清白法，正覺之所說。
^gatha正覺尊所敬，處於大眾中，
^gatha德陰之大龍，仙人之上首。
^gatha興功德密雲，普雨聲聞眾，
^gatha起於晝正受，來奉覲大師。
^gatha弟子婆耆舍，稽首而頂禮。
^cb332b20「世尊！欲有所說。唯然，善逝！
欲有所說。」
佛告婆耆舍：「隨汝所說，莫先思惟。」
^cb332b21時，婆耆舍即說偈言：
^gatha「波旬起微惡，潛制令速滅，
^gatha能掩障諸魔，令自覺知過。
^gatha觀察解結縛，分別清白法，
^gatha明照如日月，為諸異道王。
^gatha超出智作證，演說第一法，
^gatha出煩惱諸流，說道無量種。
^gatha建立於甘露，見諦真實法，
^gatha如是隨順道，如是師難得。
^gatha建立甘露道，見諦崇遠離，
^gatha世尊善說法，能除人陰蓋。
^gatha明見於諸法，為調伏隨學。」
^cb332c5尊者婆耆舍說是偈已，諸比丘聞其所說，皆大歡喜。
^n1220【一二二〇】^cb332c7如是我聞：
一時，佛住波羅㮈國仙人住處鹿野苑中。
爾時，世尊為比丘眾說四聖諦相應法，
謂此苦聖諦、此苦集聖諦、此苦滅聖諦、此苦滅道跡聖諦。
^cb332c10時，尊者婆耆舍在會中，作是念：「我今當於世尊面前讚歎拔箭之譬。」
如是念已，即從座起，整衣服，合掌白佛言：
「唯然，世尊！欲有所說。
唯然，善逝！欲有所說。」
^cb332c14佛告婆耆舍：「隨所樂說！」
時，尊者婆耆舍即說偈言：
^gatha「我今敬禮佛，哀愍諸眾生，
^gatha第一拔利箭，善解治眾病。
^gatha迦露醫投藥，波睺羅治藥，
^gatha及彼瞻婆耆，耆婆醫療病。
^gatha或有病小差，名為善治病，
^gatha後時病還發，抱病遂至死。
^gatha正覺大醫王，善投眾生藥，
^gatha究竟除眾苦，不復受諸有。
^gatha乃至百千種，那由他病數，
^gatha佛悉為療治，究竟於苦邊。
^gatha諸醫來會者，我今悉告汝，
^gatha得甘露法藥，隨所樂而服。
^gatha第一拔利箭，善覺知眾病，
^gatha治中之最上，故稽首瞿曇。」
^cb333a1尊者婆耆舍說是語時，諸比丘聞其所說，皆大歡喜。
^n1221【一二二一】^cb333a3如是我聞：
一時，佛住王舍城迦蘭陀竹園。
^cb333a4時，有尊者尼拘律想住於曠野禽獸之處，
疾病委篤，尊者婆耆舍為看病人，瞻視供養。
^cb333a6彼尊者尼拘律想以疾病故，遂般涅槃。
^cb333a7時，尊者婆耆舍作是念：「我和上為有餘涅槃？
無餘涅槃？我今當求其相。」
^cb333a8爾時，尊者婆耆舍供養尊者尼拘律想舍利已，
持衣鉢，向王舍城。
次第到王舍城，舉衣鉢，洗足已，詣佛所，
稽首禮足，退住一面。
而說偈言：
^gatha「我今禮大師，等正覺無滅，
^gatha於此現法中，一切疑網斷。
^gatha曠野住比丘，命終般涅槃，
^gatha威儀攝諸根，大德稱於世。
^gatha世尊為制名，名尼拘律想，
^gatha我今問世尊，彼不動解脫。
^gatha精進勤方便，功德為我說，
^gatha我為釋迦種，世尊法弟子。
^gatha及餘皆欲知，圓道眼所說，
^gatha我等住於此，一切皆欲聞。
^gatha世尊為大師，無上救世間，
^gatha斷疑大牟尼，智慧已具備。
^gatha圓照神道眼，光明顯四眾，
^gatha猶如天帝釋，曜三十三天。
^gatha諸貪欲疑惑，皆從無明起，
^gatha若得遇如來，斷滅悉無餘。
^gatha世尊神道眼，世間為最上，
^gatha滅除眾生愚，如風飄遊塵。
^gatha一切諸世間，煩惱覆隱沒，
^gatha設餘悉無有，明目如佛者。
^gatha慧光照一切，令同大精進，
^gatha唯願大智尊，當為眾記說。
^gatha言出微妙聲，我等專心聽，
^gatha柔軟音演說，諸世間普聞。
^gatha猶如熱渴逼，求索清涼水，
^gatha如佛無減知，我等亦求知。」
^cb333b9尊者婆耆舍復說偈言：
^gatha「今聞無上士，記說其功德，
^gatha不空修梵行，我聞大歡喜。
^gatha如說隨說得，順牟尼弟子，
^gatha滅生死長縻，虛偽幻化縛。
^gatha以見世尊故，能斷除諸愛，
^gatha度生死彼岸，不復受諸有。」
^cb333b16佛說此經已，尊者婆耆舍聞佛所說，歡喜隨喜，作禮而去。
雜阿含經卷第四十五

^pb1^folio#agms46雜阿含經卷第四十六
^au〔宋天竺三藏求那跋陀羅譯〕
^n1222【一二二二】^cb333b24如是我聞：
一時，佛住舍衛國祇樹給孤獨園。
^cb333b25爾時，世尊告諸比丘：「過去世時，天、阿修羅對陣鬪戰，
阿修羅勝，諸天不如。
時，天帝釋軍壞退散，極生恐怖，乘車北馳，還歸天宮。
^cb333b28「須彌山下道逕叢林，林下有金翅鳥巢，多有金翅鳥子。
爾時，帝釋恐車馬過，踐殺鳥子，告御者言：
『可回車還，勿殺鳥子。』
御者白王：『阿修羅軍後來逐人，若回還者，為彼所困。』
帝釋告言：『寧當回還為阿修羅殺，不以軍眾蹈殺眾生。』
於道，御者轉乘南向。
阿修羅軍遙見帝釋轉乘而還，謂為戰策，
即還退走，眾大恐怖，壞陣流散，歸阿修羅宮。」
^cb333c6佛告諸比丘：「彼天帝釋於三十三天為自在王，
以慈心故，威力摧伏阿修羅軍，亦常讚嘆慈心功德。
汝等比丘正信非家，出家學道，當修慈心，亦應讚嘆慈心功德。」
^cb333c10佛說此經已，諸比丘聞佛所說，歡喜奉行。
^n1223【一二二三】^cb333c12如是我聞：
一時，佛住王舍城迦蘭陀竹園。
^cb333c13時，王舍城中有一士夫，貧窮辛苦，而住佛、
法、僧，受持禁戒，多聞廣學，力行惠施，正見成就。
彼身壞命終，得生天上，生三十三天，有三事勝於餘三十三天。
何等為三？一者天壽，二者天色，三者天名稱。
諸三十三天見是天子三事特勝，天壽、
天色、天名稱勝。
^cb333c19餘諸天見已，往詣天帝釋所，作如是言：
「憍尸迦當知，有一天子始生此天，於先諸天三事特勝，
天壽、天色及天名稱。」
^cb333c21時，天帝釋告彼天子：「諸仁者！
我見此人於王舍城作一士夫，貧窮辛苦，
於如來法、律得信向心，乃至正見成就。
身壞命終，來生此天，於諸三十三天三事特勝，
天壽、天色及天名稱。」
時，天帝釋即說偈言：
^gatha「正信於如來，決定不傾動，
^gatha受持真實戒，聖戒無厭者。
^gatha於佛心清淨，成就於正見，
^gatha當知非貧苦，不空而自活。
^gatha故於佛法僧，當生清淨信，
^gatha智慧力增明，思念佛正教。」
^cb334a4佛說此經已，諸比丘聞佛所說，歡喜奉行。
^n1224【一二二四】^cb334a5如是我聞：
一時，佛住王舍城耆闍崛山中。
爾時，王舍城人普設大會，悉為請種種異道。
^cb334a7有事遮羅迦外道者作是念：「我今請遮羅迦道天，先作福田。」
或有事外道出家者，有事尼乾子道者，
有事老弟子者，有事火弟子者，有事佛弟子僧者，
咸作是念：「今當令佛面前僧，先作福田。」
^cb334a11時，天帝釋作是念：「莫令王舍城諸人捨佛面前僧，
而奉事餘道，求索福田。
我當疾往，為王舍城人建立福田。」
即化作大婆羅門，儀容嚴整，乘白馬車，
諸年少婆羅門眾前後導從，持金斗繖蓋，
至王舍城，詣諸處處大眾會中。
^cb334a17諸王舍城一切士女咸作是念：「但當觀望此大婆羅門所奉事處，
我當從彼而先供養，為良福田。」
^cb334a19時，天帝釋知王舍城一切士女心之所念，
駕乘導從，逕詣耆闍崛山，至於門外，除去五飾，
往詣佛所，稽首佛足，退坐一面。
而說偈言：
^gatha「善分別顯示，一切法彼岸，
^gatha悉度諸恐怖，故稽首瞿曇。
^gatha諸人普設會，欲求大功德，
^gatha各各設大施，常願有餘果。
^gatha願為說福田，令斯施果成。」
^gatha「帝釋大自在，天王之所問，
^gatha於耆闍崛山，大師為記說。
^gatha諸人普設會，欲求大功德，
^gatha各各設大施，常願有餘果。
^gatha今當說福田，施得大果處。
^gatha正向者有四，四聖住於果，
^gatha是名僧福田，明行定具足。
^gatha僧福田增廣，無量踰大海，
^gatha調人師弟子，照明顯正法。
^gatha斯等善供養，施僧良福田，
^gatha於僧良福田，佛說得大果。
^gatha以僧離五蓋，清淨應讚嘆，
^gatha施彼最上田，少施收大利。
^gatha是故諸人者，當施僧福田，
^gatha增得勝妙法，明行定相應。
^gatha供此珍寶僧，施主心歡喜，
^gatha起於三種心，施衣服飲食。
^gatha離塵垢劒刺，超度諸惡趣，
^gatha躬自行啟請，自手平等與。
^gatha自利亦利他，是施獲大利，
^gatha慧者如是施，淨信心解脫。
^gatha無罪安樂施，乘智往生彼。」
^cb334b21時，天帝釋聞佛所說，歡喜隨喜，為佛作禮，即沒不現。
^cb334b23爾時，王舍城諸人民即從座起，整衣服，
為佛作禮，合掌白佛言：「世尊！
唯願世尊與諸大眾受我供養。」
爾時，世尊默然受請。
^cb334b25是王舍城人民知世尊默然受其請已，
作禮而歸，到諸人會處，具飲食，布置床座，
晨朝遣使，白佛：「時到，唯願知時！」
^cb334b28爾時，世尊與諸大眾著衣持鉢，至大會所，於大眾前敷座而坐。
^cb334c1王舍城人知佛坐定，自行種種豐美飲食。
食訖，洗鉢澡漱畢，還復本座，聽佛說法。
^cb334c3爾時，世尊為王舍城人種種說法，示、教、
照、喜已，從座起而去。
^n1225【一二二五】^cb334c5如是我聞：
一時，佛住王舍城耆闍崛山中……廣說如上說。
差別者：時，天帝釋說異偈，而問佛言：
^gatha「今請問瞿曇，微密深妙慧，
^gatha世尊之所體，無障礙知見。」
^cb334c10眾人普設會……偈如上廣說，乃至為王舍城諸設會者說種種法，
示、教、照、喜已，從座起去。
^ck44【剎利相應1226】^n1226【一二二六】^cb334c13如是我聞：
一時，佛在拘薩羅人間遊行，至舍衛國祇樹給孤獨園。
^cb334c14時，波斯匿王聞世尊拘薩羅人間遊行，至舍衛國祇樹給孤獨園。
聞已，往詣佛所，稽首佛足，退坐一面，白佛言：「世尊！
我聞世尊自記說成阿耨多羅三藐三菩提，
諸人傳者，得非虛妄過長說耶？
為如說說、如法說、隨順法說耶？
非是他人損同法者，於其問答生厭薄處耶？」
^cb334c21佛告大王：「彼如是說，是真諦說，非為虛妄。
如說說、如法說、隨順法說，非是他人損同法者，於其問答生厭薄處。
所以者何？大王，我今實得阿耨多羅三藐三菩提故。」
^cb334c24波斯匿王白佛言：「雖復世尊作如是說，我猶故不信。
所以者何？此間有諸宿重沙門、婆羅門，
所謂富蘭那迦葉、末迦利瞿舍梨子、刪闍耶毘羅胝子、
阿耆多枳舍欽婆羅、迦羅拘陀迦栴延、
尼乾陀若提子，彼等不自說言得阿耨多羅三藐三菩提，
何得世尊幼小年少，出家未久，而便自證得阿耨多羅三藐三菩提？」
^cb335a3佛告大王：「有四種雖小而不可輕。
何等為四？剎利王子年少幼小而不可輕，
龍子年少幼小而不可輕、小火雖微而不可輕、比丘幼小而不可輕。」
爾時，世尊即說偈言：
^gatha「剎利形相具，貴族發名稱，
^gatha雖復年幼稚，智者所不輕。
^gatha此必居王位，顧念生怨害，
^gatha是故難可輕，應生大恭敬。
^gatha善求自護者，自護如護命，
^gatha以平等自護，而等護於命。
^gatha聚落及空處，見彼幼龍者，
^gatha莫以小蛇故，而生輕慢想。
^gatha雜色小龍形，亦應令安樂，
^gatha輕蛇無士女，悉為毒所害。
^gatha是故自護者，當如護己命，
^gatha以斯善護己，而等護於彼。
^gatha猛火之所食，雖小食無限，
^gatha小燭亦能燒，足薪則彌廣。
^gatha從微漸進燒，盡聚落城邑，
^gatha是故自護者，當如護己命。
^gatha以斯善護己，而等護於彼，
^gatha盛火之所焚，百卉蕩燒盡。
^gatha滅已不盈縮，戒火還復生，
^gatha若輕毀比丘，受持淨戒火。
^gatha燒身及子孫，眾災流百世，
^gatha如燒多羅樹，無有生長期。
^gatha是故當自護，如自護己命，
^gatha以斯善自護，而等護於彼。
^gatha剎利形相具，幼龍及小火，
^gatha比丘具淨戒，不應起輕想。
^gatha是故當自護，如自護己命，
^gatha以斯善自護，而等護於彼。」
^cb335b7佛說此經已，波斯匿王聞佛所說，歡喜隨喜，作禮而去。
^n1227【一二二七】^cb335b9如是我聞：
一時，佛住舍衛國祇樹給孤獨園。
^cb335b10時，波斯匿王有祖母，極所敬重，忽爾命終。
出城闍維，供養舍利畢，弊衣亂髮，來詣佛所，
稽首佛足，退坐一面。
^cb335b12爾時，世尊告波斯匿王：「大王！
從何所來，弊衣亂髮？」
^cb335b13波斯匿王白佛：「世尊！
我亡祖母，極所敬重，捨我命終，出於城外闍維，
供養畢，來詣世尊。」
^cb335b16佛告大王：「極愛重敬念祖親耶？」
波斯匿王白佛：「世尊！
極敬重愛戀。世尊！
若國土所有象馬七寶，乃至國位，悉持與人，
能救祖母命者，悉當與之。
既不能救，生死長辭，悲戀憂苦，不自堪勝！
曾聞世尊所說：『一切眾生、一切虫、一切神，
生者皆死，無不窮盡，無有出生而不死者。』
今日乃知世尊善說。」
^cb335b23佛言：「大王！如是！如是！
一切眾生、一切虫、一切神，生者輒死，終歸窮盡，無有一生而不死者。」
^cb335b25佛告大王：「正使婆羅門大姓、剎利大姓、
長者大姓，生者皆死，無不死者。
正使剎利大王灌頂居位，王四天下，得力自在，
於諸敵國無不降伏，終歸有極，無不死者。
若復，大王！生長壽天，王於天宮，自在快樂，
終亦歸盡，無不死者。
若復，大王！羅漢比丘諸漏已盡，離諸重擔，
所作已作，逮得己利，盡諸有結，正智心善解脫，
彼亦歸盡，捨身涅槃。
若復緣覺善調善寂，盡此身命，終歸涅槃，
諸佛世尊十力具足，四無所畏，勝師子吼，
終亦捨身，取般涅槃。
以如是比，大王當知，一切眾生、一切虫、
一切神，有生輒死，終歸磨滅，無不死者！」
爾時，世尊復說偈言：
^gatha「一切眾生類，有命終歸死，
^gatha各隨業所趣，善惡果自受。
^gatha惡業墮地獄，為善上昇天，
^gatha修習勝妙道，漏盡般涅槃。
^gatha如來及緣覺，佛聲聞弟子，
^gatha會當捨身命，何況俗凡夫。」
^cb335c15佛說此經已，波斯匿王聞佛所說，歡喜隨喜，作禮而去。
^n1228【一二二八】^cb335c17如是我聞：
一時，佛住舍衛國祇樹給孤獨園。
^cb335c18時，波斯匿王獨一靜處，禪思思惟，作是念：「云何為自念？
云何為不自念？」復作是念：「若有行身惡行、
行口惡行、行意惡行者，當知斯等為不自念。
若復行身善行、行口善行、行意善行者，當知斯等則為自念。」
從禪覺已，往詣佛所，稽首佛足，退住一面，
白佛言：「世尊！我於靜處獨一思惟，作是念：『云何為自念？
云何為不自念？』復作是念：『若有行身惡行、
行口惡行、行意惡行者，當知斯等為不自念。
若復行身善行、行口善行、行意善行者，當知斯等則為自念。』」
^cb335c28佛告大王：「如是，大王！
如是，大王！若有行身惡行、行口惡行、行意惡行者，當知斯等為不自念。
彼雖自謂：『為自愛念。』
而實非自念。所以者何？
無有惡知識所作惡不念者，所不念不愛者，
所不愛所作如其自為自己所作者，是故斯等為不自念。
^cb336a5「若復，大王！行身善行、行口善行、行意善行者，
當知斯等則為自念，斯等自謂：『不自愛惜己身。』
然其斯等實為自念。
所以者何？無有善友，於善友所作念者，
念作愛者，愛作如自為己所作者，是故斯等則為自念。」
爾時，世尊復說偈言：
^gatha「謂為自念者，不應造惡行，
^gatha終不因惡行，令己得安樂。
^gatha謂為自念者，終不造惡行，
^gatha造諸善業者，令己巳得安樂。
^gatha若自愛念者，善護而自護，
^gatha如善護國王，外防邊境城。
^gatha若自愛念者，極善自寶藏，
^gatha如善守之王，內防邊境城。
^gatha如是自寶藏，剎那無間缺，
^gatha剎那缺致憂，惡道長受苦。」
^cb336a22佛說此經已，波斯匿王聞佛所說，歡喜隨喜，作禮而去。
^n1229【一二二九】^cb336a24如是我聞：
一時，佛住舍衛國祇樹給孤獨園。
^cb336a25爾時，波斯匿王獨靜思惟，作如是念：「云何自護？
云何不自護？」復作是念：「若有行身惡行、
行口惡行、行意惡行者，當知斯等為不自護。
若復行身善行、行口善行、行意善行者，當知斯等則為自護。」
從禪覺已，往詣佛所，稽首佛足，退坐一面，
白佛言：「世尊！我獨靜思惟，而作是念：『云何為自護？
云何為不自護？』復作是念：『若有行身惡行、
行口惡行、行意惡行者，當知斯等為不自護。
若復行身善行、行口善行、行意善行者，當知斯等則為自護。』」
^cb336b6佛告大王：「如是，大王！
如是，大王！若有行身惡行、行口惡行、行意惡行者，
當知斯等為不自護，而彼自謂能自防護。
象軍、馬軍、車軍、步軍以自防護，雖謂自護，實非自護。
所以者何？雖護於外，不護於內。
是故，大王！名不自護。
大王！若復有行身善行、行口善行、行意善行者，當知斯等則為自護。
彼雖不以象、馬、車、步四軍自防，而實自護。
所以者何？護其內者，名善自護，非謂防外。」
爾時，世尊復說偈言：
^gatha「善護於身口，及意一切業，
^gatha慚愧而自防，是名善守護。」
^cb336b18時，波斯匿王聞佛所說，歡喜隨喜，作禮而去。
^n1230【一二三〇】^cb336b19如是我聞：
一時，佛住舍衛國祇樹給孤獨園。
^cb336b20時，波斯匿王獨靜思惟，作是念：「世少有人得勝妙財利能不放逸，
能不貪著，能於眾生不起惡行。
世多有人得勝妙財利起於放逸，增其貪著，起諸邪行。」
作是念已，往詣佛所，稽首佛足，退坐一面，
白佛言：「世尊！我獨靜思惟，作是念：『世間少有人得勝妙財，
能於財利不起放逸，不起貪著，不作邪行。
世多有人得勝妙財而起放逸，生於貪著，多起邪行。』」
^cb336b28佛告波斯匿王：「如是，大王！
如是，大王！世少有人得勝妙財利能不貪著，
不起放逸，不起邪行。
世多有人得勝妙財利，於財放逸，而起貪著，起諸邪行。
大王當知，彼諸世人得勝財利，於財放逸，
而起貪著，作邪行者，愚癡人，長夜當得不饒益苦。
大王！譬如獵師、獵師弟子，空野林中張網施羂𦊰，
多殺禽獸，困苦眾生，惡業增廣。
如是，世人得勝妙財利，於財放逸，而起貪著，
造諸邪行，亦復如是。
是愚癡人，長夜當得不饒益苦。」
爾時，世尊復說偈言：
^gatha「貪欲於勝財，為貪所迷醉，
^gatha狂亂不自覺，猶如捕獵者，
^gatha緣斯放逸故，當受大苦報。」
^cb336c14佛說此經已，波斯匿王聞佛所說，歡喜隨喜，作禮而去。
^n1231【一二三一】^cb336c16如是我聞：
一時，佛住舍衛國祇樹給孤獨園。
^cb336c17時，波斯匿王於正殿上自觀察王事，見勝剎利大姓、
見勝婆羅門大姓、見勝長者大姓因貪欲故，
欺詐妄語，即作是念：「止此斷事！
息此斷事！我更不復親臨斷事；我有賢子，當令斷事。
云何自見此勝剎利大姓、婆羅門大姓、
長者大姓為貪欲故，欺詐妄語？」
^cb336c23時，波斯匿王作是念已，往詣佛所，稽首佛足，
退坐一面，白佛言：「世尊！
我於殿上自斷王事，見諸勝剎利大姓、
婆羅門大姓，長者大姓為貪利故，欺詐妄語。
世尊！我見是事已，作是念：『我從今日，止此斷事，
息此斷事；我有賢子，當令其斷。
不親自見此勝剎利大姓、婆羅門大姓、
長者大姓緣貪利故，欺詐妄語。』」
^cb337a1佛告波斯匿王：「如是，大王！
如是，大王！彼勝剎利大姓、婆羅門大姓、
長者大姓因貪利故，欺詐妄語，彼愚癡人長夜當得不饒益苦！
大王當知，譬如漁師、漁師弟子，於河溪谷截流張網，
殘殺眾生，令遭大苦。
如是，大王！彼勝剎利大姓、婆羅門大姓、
長者大姓因貪利故，欺詐妄語，長夜當得不饒益苦！」
爾時，世尊復說偈言：
^gatha「於財起貪欲，貪欲所迷醉，
^gatha狂亂不自覺，猶如漁捕者，
^gatha緣斯惡業故，當受劇苦報。」
^cb337a12佛說此經已，波斯匿王聞佛所說，歡喜隨喜，作禮而去。
^n1232【一二三二】^cb337a14如是我聞：
一時，佛住舍衛國祇樹給孤獨園。
^cb337a15時，波斯匿王來詣佛所，稽首佛足，退坐一面，
白佛言：「世尊！此舍衛國有長者，名摩訶男，
多財巨富，藏積真金至百千億，況復餘財！
世尊！摩訶男長者如是巨富，作如是食用：
食麤碎米、食豆羹、食腐敗薑，著麤布衣、
單皮革屣，乘羸敗車，戴樹葉蓋，未曾聞其供養施與沙門、
婆羅門，給恤貧苦、行路頓乏、諸乞匃者；
閉門而食，莫令沙門、婆羅門、貧窮、行路、諸乞匃者見之。」
^cb337a23佛告波斯匿王：「此非正士，得勝財利，不自受用，
不知供養父母，供給妻子、宗親、眷屬，恤諸僕使，
施與知識，不知隨時供給沙門、婆羅門，
種勝福田，崇向勝處，長受安樂，未來生天。
得勝財物，不知廣用，收其大利。
大王！譬如曠野湖池聚水，無有受用、洗浴、
飲者，即於澤中煎熬消盡。
如是，不善士夫得勝財物，乃至不廣受用，
收其大利，如彼池水。
^cb337b3「大王！有善男子得勝財利，快樂受用，供養父母，
供給妻子、宗親、眷屬，給恤僕使，施諸知識，
時時供養沙門、婆羅門，種勝福田，崇向勝處，未來生天。
得勝錢財，能廣受用，倍收大利。
譬如，大王！聚落、城郭邊有池水，澄淨清涼，
樹林蔭覆，令人受樂，多眾受用，乃至禽獸。
如是，善男子得勝妙財，自供快樂，供養父母，
乃至種勝福田，廣收大利。」
爾時，世尊復說偈言：
^gatha「曠野湖池水，清涼極鮮淨，
^gatha無有受用者，即於彼消盡。
^gatha如是勝妙財，惡士夫所得，
^gatha不能自受用，亦不供恤彼。
^gatha徒自苦積聚，聚已而自喪，
^gatha慧者得勝財，能自樂受用。
^gatha廣施作功德，及與親眷屬，
^gatha隨所應給與，如牛王領眾。
^gatha施與及受用，不失所應者，
^gatha乘理而壽終，生天受福樂。」
^cb337b22佛說此經已，波斯匿王聞佛所說，歡喜隨喜，作禮而去。
^n1233【一二三三】^cb337b24如是我聞：
一時，佛住舍衛國祇樹給孤獨園。
^cb337b25爾時，舍衛國有長者，名摩訶男，命終無有兒息。
波斯匿王以無子、無親屬之財，悉入王家。
波斯匿王日日挍閱財物，身蒙塵土，來詣佛所，
稽首佛足，退坐一面。
^cb337b28爾時，世尊告波斯匿王：「大王！
從何所來？身蒙塵土，似有疲惓。」
^cb337c1波斯匿王白佛：「世尊！
此國長者摩訶男命終，有無子之財，悉入王家。
瞻視料理，致令疲勞，塵土坌身，從其舍來。」
^cb337c4佛問波斯匿王：「彼摩訶男長者大富多財耶？」
^cb337c5波斯匿王白佛：「大富，世尊！
錢財甚多，百千巨億金錢寶物，況復餘財！
世尊！彼摩訶男在世之時，麤衣惡食……」如上廣說。
^cb337c7佛告波斯匿王：「彼摩訶男過去世時，遇多迦羅尸棄辟支佛，
施一飯食，非淨信心，不恭敬與，不自手與，
施後變悔，言：『此飯食自可供給我諸僕使，
無辜持用，施於沙門！』
由是施福，七反往生三十三天，七反生此舍衛國中最勝族姓，
最富錢財。以彼施辟支佛時，不淨信心，
不手自與，不恭敬與，施後隨悔故，在所生處，
雖得財富，猶故受用麤衣、麤食、麤弊臥具、
屋舍、車乘，初不嘗得上妙色、聲、香、味、觸，以自安身。
^cb337c17「復次，大王！時，彼摩訶男長者殺其異母兄，
取其財物，緣斯罪故，經百千歲，墮地獄中，
彼餘罪報生舍衛國，七反受身，常以無子，財沒入王家。
大王！摩訶男長者今此壽終，過去施報盡，
於此身，以彼慳貪，於財放逸，因造過惡，
於此命終已，墮地獄受極苦惱！」
^cb337c23波斯匿王白佛言：「世尊！
摩訶男長者命終已，入地獄受苦痛耶？」
^cb337c24佛言：「如是，大王！已入地獄！」
^cb337c25時，波斯匿王念彼悲泣，以衣拭淚，而說偈言：
^gatha「財物真金寶，象馬莊嚴具，
^gatha奴僕諸僮使，及諸田宅等。
^gatha一切皆遺棄，裸神獨遊往，
^gatha福運數已窮，永捨於人身。
^gatha彼今何所有，何所持而去，
^gatha於何事不捨，如影之隨形。」
^cb338a4爾時，世尊說偈答言：
^gatha「唯有罪福業，若人已作者，
^gatha是則己之有，彼則常持去。
^gatha生死未曾捨，如影之隨形，
^gatha如人少資糧，涉遠遭苦難。
^gatha不修功德者，必經惡道苦，
^gatha如人豐資糧，安樂以遠遊。
^gatha修德淳厚者，善趣長受樂，
^gatha如人遠遊行，歲久安隱歸。
^gatha宗親善知識，歡樂欣集會，
^gatha善修功德者，此沒生他世。
^gatha彼諸親眷屬，見則心歡喜，
^gatha是故當修福，積集期永久。
^gatha福德能為人，建立他世樂，
^gatha福德天所歎，等修正行故。
^gatha現世人不毀，終則生天上。」
^cb338a20佛說此經已，波斯匿王聞佛所說，歡喜隨喜，作禮而去。
^n1234【一二三四】^cb338a22如是我聞：
一時，佛住舍衛國祇樹給孤獨園。
^cb338a23爾時，波斯匿王普設大會，為大會故，以千特牛行列繫住，
集眾供具，遠集一切諸異外道，悉來聚集波斯匿王大會之處。
^cb338a26時，有眾多比丘亦晨朝著衣持鉢，入舍衛城乞食。
聞波斯匿王普設大會……如上廣說，乃至種種外道皆悉來集。
聞已，乞食畢，還精舍，舉衣鉢，洗足已，往詣佛所，
稽首佛足，退坐一面，白佛言：「世尊！
我等今日眾多比丘晨朝著衣持鉢，入舍衛城乞食，
聞波斯匿王普設大會……」如上廣說，乃至種種異道集於會所。
^cb338b4爾時，世尊即說偈言：
^gatha「月月設大會，乃至百千數，
^gatha不如正信佛，十六分之一。
^gatha如是信法僧，慈念於眾生，
^gatha彼大會之福，十六不及一。
^gatha若人於世間，億年設福業，
^gatha於直心敬禮，四分不及一。」
^cb338b11佛說此經已，諸比丘聞佛所說，歡喜奉行。
^n1235【一二三五】^cb338b12如是我聞：
一時，佛住舍衛國祇樹給孤獨園。
^cb338b13時，波斯匿王忿諸國人，多所囚執，若剎利、
若婆羅門、若鞞舍、若首陀羅、若旃陀羅，
持戒、犯戒，在家、出家，悉皆被錄，或鏁、或杻械、或以繩縛。
^cb338b16時，有眾多比丘晨朝著衣持鉢，入舍衛城乞食，
聞波斯匿王多所攝錄，乃至或鏁、或縛，
乞食畢，還精舍，舉衣鉢，洗足已，往詣佛所，
稽首佛足，退坐一面，白佛言：「世尊！
我等今日眾多比丘入城乞食，聞波斯匿王多所收錄，乃至鏁縛。」
^cb338b21爾時，世尊即說偈言：
^gatha「非繩鏁杻械，名曰堅固縛，
^gatha染污心顧念，錢財寶妻子，
^gatha是縛長且固，雖緩難可脫，
^gatha慧者不顧念，世間五欲樂，
^gatha是則斷諸縛，安隱永超世。」
^cb338b28佛說此經已，諸比丘聞佛所說，歡喜奉行。
^n1236【一二三六】^cb338b29如是我聞：
一時，佛住舍衛國祇樹給孤獨園。
^cb338c1時，波斯匿王、摩竭提國阿闍世王韋提希子共相違背。
摩竭提王阿闍世韋提希子起四種軍——象軍、
馬軍、車軍、步軍，來至拘薩羅國。
波斯匿王聞阿闍世王韋提希子四種軍至，
亦集四種軍——象軍、馬軍、車軍、步軍，出共鬪戰。
阿闍世王四軍得勝，波斯匿王四軍不如，
退敗星散，單車馳走，還舍衛城。
^cb338c7時，有眾多比丘晨朝著衣持鉢，入舍衛城乞食，
聞摩竭提王阿闍世韋提希子起四種軍，
來至拘薩羅國；波斯匿王起四種軍出共鬪戰，
波斯匿王四軍不如，退敗星散，波斯匿王恐怖狼狽，
單車馳走，還舍衛城。
聞已，乞食畢，還精舍，舉衣鉢，洗足已，往詣佛所，
稽首佛足，退坐一面，白佛言：「世尊！
我等今日眾多比丘入城乞食，聞摩竭提主阿闍世王韋提希子起四種軍……」
如是廣說，乃至「單車馳走，還舍衛城。」
^cb338c17爾時，世尊即說偈言：
^gatha「戰勝增怨敵，敗苦臥不安，
^gatha勝敗二俱捨，臥覺寂靜樂。」
^cb338c20佛說此經已，諸比丘聞佛所說，歡喜奉行。
^n1237【一二三七】^cb338c21如是我聞：
一時，佛住舍衛國祇樹給孤獨園。
^cb338c22時，波斯匿王與摩竭提王阿闍世韋提希子共相違背。
摩竭提王阿闍世韋提希子起四種軍，
來至拘薩羅國，波斯匿王倍興四軍，出共鬪戰。
^cb338c25波斯匿王四種軍勝，阿闍世王四種軍退，摧伏星散。
波斯匿王悉皆虜掠阿闍世王象馬、車乘、
錢財寶物，生禽阿闍世王身，載以同車，
俱詣佛所，稽首佛足，退坐一面。
波斯匿王白佛言：「世尊！
此是阿闍世王韋提希子，長夜於我無怨恨人而生怨結，
於好人所而作不好；然其是我善友之子，當放令還國。」
^cb339a3佛告波斯匿王：「善哉！
大王！放其令去，令汝長夜安樂饒益。」
爾時，世尊即說偈言：
^gatha「乃至力自在，能廣虜掠彼，
^gatha助怨在力增，倍收己他利。」
^cb339a8佛說此經已，波斯匿王及阿闍世王韋提希子聞佛所說。
歡喜隨喜，作禮而去。
^n1238【一二三八】^cb339a10如是我聞：
一時，佛住舍衛國祇樹給孤獨園。
^cb339a11時，波斯匿王獨靜思惟，作是念：「世尊正法，
現法離諸熾然，不待時節，通達現見，自覺證知此法，
是善知識、善伴黨，非是惡知識、惡伴黨。」
作是念已，往詣佛所，稽首佛足，退坐一面，
白佛言：「世尊！我獨靜思惟，作是念：『世尊正法，
現法離諸熾然，不待時節，通達現見，自覺證知，
是則善知識、善伴黨，非惡知識、惡伴黨。』」
^cb339a18佛告波斯匿王：「如是，大王！
如是，大王！世尊正法、律，現法離諸熾然，
不待時節，通達現見，緣自覺知，是則善知識、
善伴黨，非惡知識、惡伴黨。
所以者何？我為善知識，眾生有生法者，
解脫於生，眾生有老、病、死、憂、悲、惱、苦者，悉令解脫。
^cb339a23「大王！我於一時住王舍城山谷精舍。
時，阿難陀比丘獨靜思惟，作是念：『半梵行者是善知識、
善伴黨，非惡知識、惡伴黨。』
作是念已，來詣我所，稽首我足，退坐一面，
白我言：『世尊！我獨靜思惟，作是念：「半梵行者是善知識、
善伴黨，非惡知識、惡伴黨。」』
我時告言：『阿難！莫作是語，半梵行者是善知識、
善伴黨，非惡知識、惡伴黨。
所以者何？純一滿淨，梵行清白，謂善知識、
善伴黨，非惡知識、惡伴黨。
所以者何？我常為諸眾生作善知識。
其諸眾生有生故，當知世尊正法，現法令脫於生；
有老、病、死、憂、悲、惱、苦者，離諸熾然，不待時節，
現令脫惱苦，見通達，自覺證知。
是則善知識、善伴黨，非惡知識、惡伴黨。』」
爾時，世尊即說偈言：
^gatha「讚歎不放逸，是則佛正教，
^gatha修禪不放逸，逮得證諸漏。」
^cb339b11佛說此經已，波斯匿王聞佛所說，歡喜隨喜，作禮而去。
^n1239【一二三九】^cb339b13如是我聞：
一時，佛住舍衛國祇樹給孤獨園。
^cb339b14時，波斯匿王獨靜思惟，作是念：「頗有一法修習多修習，
得現法願滿足、後世願滿足、現法後世願滿足不？」
作是念已，往詣佛所，稽首佛足，退坐一面，
白佛言：「世尊！我獨靜思惟，作是念：『頗有一法修習多修習，
得現法願滿足、得後世願滿足、現法後世願滿足不？』」
^cb339b20佛告波斯匿王：「如是，大王！
如是，大王！有一法修習多修習，得現法願滿足、
得後世願滿足、得現法後世願滿足，謂不放逸善法。
不放逸善法修習多修習，得現法願滿足、
得後世願滿足、得現法後世願滿足。
^cb339b25「大王！譬如世間所作麁業，彼一切皆依於地而得建立。
不放逸善法亦復如是。
修習多修習，得現法願滿足、得後世願滿足、得現法後法願滿足。
如力。如是種子、根、堅、陸、水、足、行、師子、舍宅，亦如是說。
是故，大王！當住不放逸，當依不放逸。
住不放逸、依不放逸已，夫人當作是念：
『大王住不放逸、依不放逸，我今亦當如是住不放逸、依不放逸。』
如是夫人，如是大臣、太子、猛將亦如是。
國土人民應當念：『大王住不放逸、依不放逸，
夫人、太子、大臣、猛將住不放逸、依不放逸，
我等亦應如是住不放逸、依不放逸。』
大王！若住不放逸、依不放逸者，則能自護。
夫人、婇女亦能自保，倉藏財寶增長豐實。」
爾時，世尊即說偈言：
^gatha「稱譽不放逸，毀呰放逸者，
^gatha帝釋不放逸，能主忉利天。
^gatha稱譽不放逸，毀呰放逸者，
^gatha不放逸具足，攝持於二義。
^gatha一者現法利，二後世亦然，
^gatha是名無間等，甚深智慧者。」
^cb339c17佛說此經已，波斯匿王聞佛所說，歡喜隨喜，作禮而去。
^n1240【一二四〇】^cb339c19如是我聞：
一時，佛住舍衛國祇樹給孤獨園。
^cb339c20時，波斯匿王獨靜思惟，作是念：「此有三法，一切世間所不愛念。
何等為三？謂老、病、死。
如是三法，一切世間所不愛念。
若無此三法世間所不愛者，諸佛世尊不出於世，世間亦不知有諸佛如來所覺知法為人廣說。
以有此三法世間所不愛念，謂老、病、死故，
諸佛如來出興於世，世間知有諸佛如來所覺知法廣宣說者。」
波斯匿王作是念已，來詣佛所，稽首佛足，退坐一面。
以其所念，廣白世尊。
^cb339c29佛告波斯匿王：「如是，大王！
如是，大王！此有三法，世間所不愛念，謂老、
病、死，乃至世間知有如來所覺知法為人廣說。」
爾時，世尊復說偈言：
^gatha「王所乘寶車，終歸有朽壞，
^gatha此身亦復然，遷移會歸老。
^gatha唯如來正法，無有衰老相，
^gatha稟斯正法者，永到安隱處。
^gatha但凡鄙衰老，醜弊惡形類，
^gatha衰老來踐蹈，迷魅愚夫心。
^gatha若人壽百歲，常慮死隨至，
^gatha老病競追逐，伺便輒加害。」
^cb340a12佛說此經已，波斯匿王聞佛所說，歡喜隨喜，作禮而去。
雜阿含經卷第四十六

^pb1^folio#agms47雜阿含經卷第四十七
^ck37b【雜相應1241】^au〔宋天竺三藏求那跋陀羅譯〕
^n1241【一二四一】^cb340a20如是我聞：
一時，佛住舍衛國祇樹給孤獨園。
^cb340a21時，給孤獨長者來詣佛所，稽首佛足，退坐一面，
白佛言：「世尊！若有人在我舍者，皆得淨信；
諸在我舍而命終者，皆得生天。」
^cb340a24佛言：「善哉！善哉！長者！
是深妙說，是一向受，於大眾中作師子吼言：
『在我舍者，皆得淨信；及其命終，皆生天上。』
有何大德神力比丘為汝說言：『凡在汝舍命終者，皆生天上。』
耶？」
^cb340a28長者白佛：「不也，世尊！」
復問：「云何？為比丘尼、為諸天、為從我所面前聞說？」
^cb340a29長者白佛：「不也，世尊！」
^cb340b1「云何？長者！汝緣自知見，知『在我舍命終者，
皆生天上』耶？」
^cb340b2長者白佛：「不也，世尊！」
^cb340b3佛告長者：「汝既不從大德神力比丘所聞，
非比丘尼、非諸天，又不從我面前聞說，
復不緣自見知：『若有諸人於我舍命終者，皆生天上。』
汝今何由能作如是甚深妙說，作一向受，
於大眾中作師子吼，而作是言：『有人於我舍命終者，皆生天上。』？」
^cb340b8長者白佛：「無有比丘大德神力而來告我……」
如上廣說，乃至「悉皆生天。
世尊！然我有眾生主懷妊之時，我即教彼，
為其子故，歸佛、歸法、歸比丘僧；及其生已，
復教三歸；及生知見，復教持戒。
設復婢使、下賤客人懷妊及生，亦如是教。
若人賣奴婢者，我輒往彼語言：『賢者！
我欲買人。汝當歸佛、歸法、歸比丘僧，受持禁戒。』
隨我教者，輒授五戒，然後隨價而買；不隨我教，則所不取。
若復止客，若傭作人，亦復先要受三歸五戒，然後受之。
若復有來求為弟子，若復乞貸舉息，我悉要以三歸五戒，然後受之。
又復我舍供養佛及比丘僧時，稱父母名，
兄弟、妻子、宗親、知識、國王、大臣、諸天、龍神，
若存若亡，沙門、婆羅門、內外眷屬、下至僕使，
皆稱其名，而為呪願。
又從世尊聞稱名呪願因緣，皆得生天，
或因園田布施、或因房舍、或因床臥具、
或因常施、或施行路，下至一摶施與眾生，
此諸因緣，皆生天上。」
^cb340b27佛言：「善哉！善哉！長者！
汝以信心，故能作是說。
如來於彼有無上知見，審知汝舍有人命終，皆悉生天。」
^cb340b29爾時，給孤獨長者聞佛所說，歡喜隨喜，作禮而去。
^n1242【一二四二】^cb340c3如是我聞：
一時，佛住舍衛國祇樹給孤獨園。
^cb340c4爾時，世尊告諸比丘：「當恭敬住，常當繫心，
常當畏慎，隨他自在諸修梵行上、中、下座。
所以者何？若有比丘不恭敬住，不繫心，
不畏慎，不隨他自在諸修梵行上、中、下座，
而欲令威儀足者，無有是處！
不備威儀，欲令學法滿者，無有是處！
學法不滿，欲令戒身、定身、慧身、解脫身、
解脫知見身具足者，無有是處！
解脫知見不滿足，欲令得無餘涅槃者，無有是處！
^cb340c12「如是，比丘！當勤恭敬、繫心、畏慎，隨他德力諸修梵行上、
中、下座，而威儀具足者，斯有是處！
威儀具足已，而學法具足者，斯有是處，
學法備足已，而戒身、定身、慧身、解脫身、
解脫知見身具足者，斯有是處！
解脫知見身具足已，得無餘涅槃者，斯有是處！
是故，比丘！當勤恭敬、繫心、畏慎，隨他德力諸修梵行上、
中、下座，威儀滿足，乃至無餘涅槃，當如是學。」
^cb340c20佛說此經已，諸比丘聞佛所說，歡喜奉行。
^n1243【一二四三】^cb340c22如是我聞：
一時，佛住舍衛國祇樹給孤獨園。
^cb340c23爾時，世尊告諸比丘：「有二淨法，能護世間。
何等為二？所謂慚、愧。
假使世間無此二淨法者，世間亦不知有父母、
兄弟、姊妹、妻子、宗親、師長尊卑之序，顛倒渾亂，如畜生趣。
以有二種淨法，所謂慚、愧，是故世間知有父母，
乃至師長尊卑之序，則不渾亂，如畜生趣。」
^cb340c29爾時，世尊即說偈言：
^gatha「世間若無有，慚愧二法者，
^gatha違越清淨道，向生老病死。
^gatha世間若成就，慚愧二法者，
^gatha增長清淨道，永閉生死門。」
^cb341a5佛說此經已，諸比丘聞佛所說，歡喜奉行。
^n1244【一二四四】^cb341a6如是我聞：
一時，佛住舍衛國祇樹給孤獨園。
^cb341a7爾時，世尊告諸比丘：「有燒燃法、不燒燃法。
諦聽，善思，當為汝說。
^cb341a8「云何燒燃法？若男、若女犯戒行惡不善法，
身惡行成就，口、意惡行成就，若彼後時疾病困苦，
沈頓床褥，受諸苦毒；當於爾時，先所行惡悉皆憶念。
譬如大山，日西影覆。
如是眾生先所行惡，身、口、意業諸不善法，
臨終悉現，心乃追悔：『咄哉！
咄哉！先不修善，但行眾惡，當墮惡趣，受諸苦毒。』
憶念是已，心生燒燃，心生變悔；心生悔已，
不得善心，命終後世，亦不善心相續生，是名燒燃法。
^cb341a17「云何不燒燃？若男子、女人受持淨戒，修真實法，
身善業成就，口、意善業成就，臨壽終時，
身遭苦患，沈頓床褥，眾苦觸身；彼心憶念先修善法，
身善行，口、意善行成就，當於爾時，攀緣善法：
『我作如是身、口、意善，不為眾惡，當生善趣，不墮惡趣。』
心不變悔，不變悔故，善心命終，後世續善，是名不燒燃法。」
^cb341a24爾時，世尊即說偈言：
^gatha「已種燒燃業，依於非法活，
^gatha乘斯惡業行，必生地獄中。
^gatha等活及黑繩，眾合二叫呼，
^gatha燒燃極燒燃，無澤大地獄。
^gatha是八大地獄，極苦難可過，
^gatha惡業種種故，各別十六處。
^gatha四周開四門，中間量悉等，
^gatha鐵為四周板，四門扇亦鐵。
^gatha鐵地盛火燃，其焰普周遍，
^gatha縱廣百由旬，焰焰無間息。
^gatha調伏非諸行，考治強梁者，
^gatha長夜加楚毒，其苦難可見。
^gatha見者生恐怖，悚慄身毛竪，
^gatha墮彼地獄時，足上頭向下。
^gatha止聖柔和心，修行梵行者，
^gatha於此賢聖所，輕心起非義。
^gatha及殺害眾生，墮斯熱地獄，
^gatha宛轉於火中，猶如火炙魚。
^gatha苦痛號叫呼，如群戰象聲，
^gatha大火自然生，斯由自業故。」
^cb341b16佛說此經已，諸比丘聞佛所說，歡喜奉行。
^n1245【一二四五】^cb341b17如是我聞：
一時，佛住舍衛國祇樹給孤獨園。
^cb341b18爾時，世尊告諸比丘：「捨身惡行者，能得身惡行斷；
不得身惡行斷者，我不說彼捨身惡行。
以彼能得身惡行斷故，是故我說彼捨身惡行。
身惡行者，不以義饒益安樂。
眾生離身惡行，以義饒益，得安樂故，是故我說捨身惡行；
口、意惡行亦如是說。」
^cb341b23佛說此經已，諸比丘聞佛所說，歡喜奉行。
^ck38b【譬喻相應1246】^n1246【一二四六】^cb341b25如是我聞：
一時，佛住王舍城金師住處。
^cb341b26爾時，世尊告諸比丘：「如鑄金者，積聚沙土，
置於槽中，然後以水灌之，麁上煩惱、剛石堅塊隨水而去，猶有麁沙纏結。
復以水灌，麁沙隨水流出，然後生金，猶為細沙、黑土之所纏結。
復以水灌，細沙、黑土隨水流出，然後真金純淨無雜，猶有似金微垢。
然後金師置於爐中，增火鼓韛，令其融液，
垢穢悉除，然其生金猶故，不輕、不軟、光明不發，屈伸則斷。
彼鍊金師、鍊金弟子復置爐中，增火鼓韛，
轉側陶鍊，然後生金輕軟光澤，屈伸不斷，
隨意所作釵、鐺、鐶、釧諸莊嚴具。
^cb341c8「如是，淨心進向比丘麁煩惱纏、惡不善業、
諸惡邪見漸斷令滅，如彼生金，淘去剛石堅塊。
^cb341c10「復次，淨心進向比丘除次麁垢，欲覺、恚覺、
害覺，如彼生金除麁沙礫。
^cb341c11「復次，淨心進向比丘次除細垢，謂親里覺、
人眾覺、生天覺，思惟除滅，如彼生金除去塵^mc04974垢、
細沙、黑土。
^cb341c14「復次，淨心進向比丘有善法覺，思惟除滅，
令心清淨，猶如生金除去金色相似之垢，令其純淨。
^cb341c16「復次，比丘於諸三昧有行所持，猶如池水周匝岸持，
為法所持，不得寂靜勝妙，不得息樂，盡諸有漏。
如彼金師、金師弟子陶鍊生金，除諸垢穢，
不輕、不軟、不發光澤，屈伸斷絕，不得隨意成莊嚴具。
^cb341c20「復次，比丘得諸三昧，不為有行所持，得寂靜勝妙，
得息樂道，一心一意，盡諸有漏。
如鍊金師、鍊金師弟子陶鍊生金，令其輕軟、
不斷、光澤，屈伸隨意。
^cb341c24「復次，比丘離諸覺觀，乃至得第二、第三、第四禪。
如是正受，純一清淨，離諸煩惱，柔軟真實不動。
於彼彼入處，欲求作證悉能得證。
如彼金師陶鍊生金，極令輕軟、光澤、不斷，
任作何器，隨意所欲。
如是，比丘三昧正受，乃至於諸入處悉能得證。」
^cb342a1佛說此經已，時諸比丘聞佛所說，歡喜奉行。
^n1247【一二四七】^cb342a3如是我聞：
一時，佛住王舍城迦蘭陀竹園。
^cb342a4爾時，世尊告諸比丘：「應當專心方便，隨時思惟三相。
云何為三？隨時思惟止相，隨時思惟舉相，隨時思惟捨相。
若比丘一向思惟止相，則於是處其心下劣。
若復一向思惟舉相，則於是處掉亂心起，
若復一向思惟捨相，則於是處不得正定，盡諸有漏。
^cb342a10「以彼比丘隨時思惟止相，隨時思惟舉相，
隨時思惟捨相故，心則正定，盡諸有漏。
如巧金師、金師弟子以生金著於爐中增火，
隨時扇韛，隨時水灑，隨時俱捨。
若一向鼓韛者，即於是處生金焦盡。
一向水灑，則於是處，生金堅強。
若一向俱捨，則於是處生金不熟，則無所用。
是故，巧金師、金師弟子於彼生金隨時鼓韛，
隨時水灑，隨時兩捨。
如是生金，得等調適，隨事所用。
如是，比丘！專心方便，時時思惟，憶念三相，乃至漏盡。」
^cb342a20佛說是經已，諸比丘聞佛所說，歡喜奉行。
^n1248【一二四八】^cb342a22如是我聞：
一時，佛住王舍城迦蘭陀竹園。
^cb342a23爾時，世尊告諸比丘：「過去世時，摩竭提國有牧牛者，
愚癡無慧，夏末秋初，不善觀察恒水此岸，
亦不善觀恒水彼岸，而駈群牛峻岸而下，
峻岸而上，中間洄澓，多起患難。
諸比丘！過去世時，摩竭提國有牧牛人，
不愚不癡者，有方便慧，夏末秋初，能善觀察恒水此岸，
亦善觀察恒水彼岸，善度其牛，至平博山谷好水草處。
彼初度時，先度大牛能領群者，斷其急流。
次駈第二多力少牛，隨後而度，然後第三駈羸小者，
隨逐下流，悉皆次第安隱得度。
新生犢子愛戀其母，亦隨其後，得度彼岸。
^cb342b5「如是，比丘！我說斯譬，當知其義。
彼摩竭提牧牛者，愚癡無慧；彼諸六師富蘭那等亦復如是，
習諸邪見，向於邪道。
如彼牧牛人愚癡無慧，夏末秋初，不善觀察此岸彼岸，
高峻山嶮，從峻岸下，峻岸而上，中間洄澓，多生患難。
如是六師富蘭那等愚癡無慧，不觀此岸，
謂於此世；不觀彼岸，謂於他世；中間洄澓，
謂境諸魔，自遭苦難。
彼諸見者，習其所學，亦遭患難。
^cb342b13「彼摩竭提善牧牛者，不愚不癡，有方便慧，
謂如來、應、等正覺。
如牧牛者善觀此岸，善觀彼岸，善度其牛，
於平博山谷，先度大牛能領群者，橫截急流，安度彼岸。
如是我聲聞能盡諸漏，乃至自知不受後有。
橫截惡魔世間貪流，安隱得度生死彼岸。
^cb342b19「如摩竭提國善牧牛者，次度第二多力少牛，截流橫度。
如是我諸聲聞斷五下分結，得阿那含，
於彼受生，不還此世，亦復斷截惡魔貪流，安隱得度生死彼岸。
^cb342b23「如摩竭提國善牧牛者，駈其第三羸小少牛，
隨其下流，安隱得度。
如是我聲聞斷三結，貪、恚、癡薄，得斯陀含，
一來此世，究竟苦邊，橫截於彼惡魔貪流，安隱得度生死彼岸。
^cb342b27「如摩竭提國善牧牛者，新生犢子愛戀其母，亦隨得度。
如是我聲聞斷三結，得須陀洹，不墮惡趣，
決定正向三菩提，七有天人往生，究竟苦邊，
斷截惡魔貪流，安隱得度生死彼岸。」
^cb342c3爾時，世尊即說偈言：
^gatha「此世及他世，明智善顯現，
^gatha諸魔得未得，乃至於死魔。
^gatha一切悉知者，三藐三佛智，
^gatha斷截諸魔流，破壞令消亡。
^gatha開示甘露門，顯現正真道，
^gatha心常多欣悅，逮得安隱處。」
^cb342c10佛說此經已，諸比丘聞佛所說，歡喜奉行。
^n1249【一二四九】^cb342c11如是我聞：
一時，佛住舍衛國祇樹給孤獨園。
^cb342c12爾時，世尊告諸比丘：「若牧牛人成就十一法者，
不能令牛增長，亦不能擁護大群牛，令等安樂。
何等為十一？謂不知色、不知相、不去蟲、
不能覆護其瘡、不能起烟、不知擇路、不知擇處、
不知度處、不知食處、盡𤛓其乳、不善料理能領群者，
是名十一法成就，不能黨護大群牛。
^cb342c18「如是，比丘成就十一法者，不能自安，亦不安他。
何等為十一？謂不知色、不知相、不能除其害蟲、
不覆其瘡、不能起烟、不知正路、不知止處、
不知度處、不知食處、盡𤛓其乳、若有上座多聞耆舊，
久修梵行，大師所歎，不向諸明智修梵行者稱譽其德，
悉令宗敬、奉事、供養。
^cb342c25「云何名不知色？諸所有色，彼一切四大，
及四大造，是名為色不如實知。
^cb342c27「云何不知相？事業是過相，事業是慧相，
是不如實知，是名不知相。
^cb342c28「云何名不知去蟲？
所起欲覺能安，不離、不覺、不滅，所起瞋恚、
害覺能安，不離，不覺、不滅，是名不去蟲。
^cb343a1「云何不覆瘡？謂眼見色，隨取形相，不守眼根，
世間貪憂，惡不善法，心隨生漏，不能防護；
耳、鼻、舌、身、意根亦復如是。
是名不覆其瘡。
^cb343a5「云何不起烟？如所聞，如所受法，不能為人分別顯示，是名不起烟。
^cb343a6「云何不知正道？八正道及聖法、律是名為道，
彼不如實知，是名不知道。
^cb343a8「云何不知止處？謂於如來所知法，不得歡喜、
悅樂、勝妙、出離、饒益，是名不知止處。
^cb343a10「云何不知度處？謂彼不知修多羅、毘尼、
阿毘曇，不隨時往到其所，諮問請受：『云何為善？
云何不善？云何有罪？
云何無罪？作何等法為勝非惡？』
於隱密法不能開發，於顯露法不能廣問，
於甚深句義自所知者，不能廣宣顯示，是名不知度處。
^cb343a16「云何不知放牧處？
謂四念處及賢聖法、律是名放牧處，於此不如實知，是名不知放牧處。
^cb343a18「云何為盡𤛓其乳？
彼剎利、婆羅門長者自在施與衣被、飲食、
床臥、醫藥、資生眾具，彼比丘受者不知限量，是名盡𤛓其乳。
^cb343a20「云何為上座大德多聞耆舊，乃至不向諸勝智梵行者所稱其功德，
令其宗重承事供養，令得悅樂？
謂比丘不稱彼上座，乃至令諸智慧梵行者往詣其所，
以隨順身、口、意業承望奉事，是名不於上座多聞耆舊，
乃至令智慧梵行往詣其所，承望奉事，令得悅樂。
^cb343a27「彼牧牛者成就十一法，堪能令彼群牛增長，
擁護群牛，令其悅樂。
何等為十一？謂知色、知相，如上清淨分說，
乃至能領群者，隨時料理，令得安樂，是名牧牛者十一事成就，
能令群牛增長擁護，令得安樂。
如是，比丘成就十一法者，能自安樂，亦能安他。
何等十一？謂知色、知相乃至十一……」
如清淨分廣說，「是名比丘十一事成就，自安安他。」
^cb343b5佛說此經已，諸比丘聞佛所說，歡喜奉行。
^n1250【一二五〇】^cb343b7如是我聞：
一時，佛在拘薩羅人間遊行，至一奢能伽羅聚落，住一奢能伽羅林中。
^cb343b9時，有尊者那提迦，舊住一奢能伽羅聚落。
一奢能伽羅聚落沙門、婆羅門聞沙門瞿曇拘薩羅國人間遊行，
至一奢能伽羅聚落，住一奢能伽羅林中。
聞已，各辦一釜食，著門邊，作是念：「我先供養世尊！
我先供養善逝！」各各高聲大聲，作如是唱。
^cb343b14爾時，世尊聞園林內有多人眾高聲大聲，
語尊者那提伽：「何因、何緣園林內有眾多人高聲大聲唱說之聲？」
^cb343b17尊者那提伽白佛言：「世尊！
此一奢能伽羅聚落諸剎利、婆羅門長者聞世尊住此林中，
各作一釜食置園林內，各自唱言：『我先供養世尊！
我先供養善逝！』以是故，於此林中多人高聲大聲唱說之聲。
唯願世尊當受彼食。」
^cb343b22佛告那提伽：「莫以利我，我不求利；莫以稱我，我不求稱。
那提伽！若於如來如是便得出要、遠離、
寂滅、等正覺樂者，則於彼彼所起利樂，若味若求？
那提伽！唯我於此像類得出要、遠離、寂滅、
等正覺樂，不求而得，不苦而得，於何彼彼所起利樂，若味若求？
那提伽！汝等於如是像類色不得出要、
遠離、寂滅、等正覺樂故，不得不求之樂、不苦之樂。
那提迦！天亦不得如是像類出要、遠離、
寂滅、等正覺樂、不求之樂、不苦之樂。
唯有我得如是像類出要、遠離、寂滅、等正覺樂、
不求之樂、不苦之樂。
於何彼彼所起利樂，若味若求？」
^cb343c5那提伽白佛言：「世尊！
我今欲說譬。」
^cb343c6佛告那提伽：「宜知是時。」
^cb343c7那提迦白佛言：「世尊！
譬如天雨，水流順下，隨其彼彼世尊住處，
於彼彼處剎利、婆羅門長者信敬奉事，
以世尊戒德清淨，正見真直。
是故，我今作如是說，唯願世尊哀受彼請。」
^cb343c11佛告那提伽：「莫以利我，我不求利。
乃至云何於彼彼所起利樂，有味有求？
那提迦！我見比丘食好食已，仰腹而臥，急喘長息。
我見已，作是思惟：『如此長老不得出要、
遠離、寂滅、等正覺樂、不求之樂、不苦之樂。』
復次，那提迦！我見此有二比丘食好食已，
飽腹喘息，偃闡而行。
我作是念：『非彼長老能得出要、遠離、寂滅、
等正覺之樂、不求之樂、不苦之樂。』
^cb343c19「那提迦！我見眾多比丘食好食已，從園至園，
從房至房，從人至人，從群聚至群聚。
我見是已，而作是念：『非彼長老如是能得出要、
遠離、寂滅、等正覺樂、不求之樂、不苦之樂；
我得如是像類出要、遠離、寂滅、等正覺樂、
不求之樂、不苦之樂。』
^cb343c25「復次，那提迦！我於一時隨道行，見有比丘於前遠去，復有比丘於後來亦遠。
我於爾時，閑靜無為，亦無有便利之勞。
所以者何？依於食飲，樂著滋味，故有便利，此則為依。
觀五受陰生滅，而厭離住，此則為依。
於六觸入處觀察集滅，厭離而住，此則為依。
於群聚之樂勤習群聚，厭於遠離，是則為依。
樂修遠離，則勤於遠離，厭離群聚，是則為依。
是故，那提迦！當如是學：『於五受陰觀察生滅，
於六觸入處觀察集滅，樂於遠離，精勤遠離。』
當如是學。」
^cb344a6佛說此經已，尊者那提迦聞佛所說，歡喜隨喜，作禮而去。
^n1251【一二五一】^cb344a8如是我聞：
一時，佛在拘薩羅人間遊行，至那楞伽羅聚落……如上廣說，
乃至彼彼所起求利。
^cb344a10佛告那提迦：「我見聚落邊有精舍，有比丘坐禪。
我見已，作如是念：『今此尊者聚落人，此或沙彌，
來往聲響作亂，障其禪思，覺其正受，於不到欲到、
不獲欲獲、不證欲證而作留難。』
那提迦！我不喜彼比丘住聚落精舍。
^cb344a15「那提迦！我見比丘住空閑處，仰臥吁咄。
我見是已，而作是念：『令彼比丘覺寤睡眠，思空閑想。』
那提迦！我亦不喜如是比丘住空閑處。
^cb344a18「那提迦！我復見比丘住空閑處，搖身坐睡。
見已，作是念：『今此比丘於睡覺寤，不定得定，定心者得解脫。』
是故，那提迦！我不喜如是比丘住空閑處。
^cb344a21「那提迦！我復見比丘住空閑處，端坐正受。
我見已，作是念：『令此比丘不解脫者，疾得解脫；
已解脫者，令自防護，使不退失。』
那提迦！我喜如是比丘住空閑處。
^cb344a25「那提迦！我復見比丘住空閑處，彼於後時，
遠離空處集捨床臥具，還入聚落受床臥具。
那提迦！我亦不喜如是比丘還入聚落。
^cb344a28「復次，那提迦！我見比丘住聚落精舍，名聞大德能感財利、
衣被、飲食、湯藥、眾具。
彼於後時，集捨利養聚落床座，至於空閑，床臥安止。
那提迦！我喜如是比丘集捨利養聚落床臥，住於空閑。
那提迦！比丘當如是學。」
^cb344b4佛說此經已，那提迦比丘歡喜隨喜，作禮而去。
^n1252【一二五二】^cb344b6如是我聞：
一時，佛住鞞舍離國獼猴池側重閣講堂。
^cb344b7爾時，世尊告諸比丘：「諸離車子常枕木枕，
手足龜坼，疑畏莫令摩竭陀王阿闍世毘提希子得其間便。
是故，常自儆策，不放逸住；以彼不放逸住故，摩竭陀王阿闍世毘提希子不能伺求得其間便。
於未來世，不久，諸離車子恣樂無事，手足柔軟，
繒纊為枕，四體安臥，日出不起，放逸而住；
以放逸住故，摩竭陀王阿闍世毘提希子得其間便。
^cb344b15「如是，比丘精勤方便，堅固堪能，不捨善法，
肌膚損瘦，筋連骨立。
精勤方便，不捨善法，乃至未得所應得者，
不捨精進，常攝其心，不放逸住，以不放逸住故；魔王波旬不得其便。
^cb344b19「當來之世，有諸比丘恣樂無事，手足柔軟，
繒纊為枕，四體安臥，日出不起，放逸而住；
以放逸住故，惡魔波旬伺得其便。
是故，比丘！當如是學：『精勤方便，乃至不得未得，不捨方便。』」
^cb344b23佛說此經已，諸比丘聞佛所說，歡喜奉行。
^n1253【一二五三】^cb344b25如是我聞：
一時，佛住舍衛國祇樹給孤獨園。
^cb344b26爾時，世尊告諸比丘：「譬如士夫晨朝以三百釜食惠施眾生，
日中、日暮亦復如是。
第二士夫，時節須臾，於一切眾生修習慈心，
乃至如𤛓牛乳頃，比先士夫惠施功德所不能及，
百分千分巨億萬分，算數譬類不得為比！
是故，比丘！當作是學：『時節須臾，於一切眾生修習慈心，下至如𤛓牛乳頃。』」
^cb344c4佛說此經已，諸比丘聞佛所說，歡喜奉行。
^n1254【一二五四】^cb344c6如是我聞：
一時，佛住舍衛國祇樹給孤獨園。
^cb344c7爾時，世尊告諸比丘：「譬如人家多女人少男子，當知是家易為盜賊之所劫奪。
如是善男子、善女人，不能數數下至如𤛓牛乳頃，
於一切眾生修習慈心，當知是人易為諸惡鬼神所欺。
^cb344c11「譬如人家多男子少女人，不為盜賊數數劫奪。
如是，善男子數數下至如𤛓牛乳頃，
於一切眾生修習慈心，不為諸惡鬼神所欺。
是故，諸比丘！常當隨時數數下至如𤛓牛乳頃，修習慈心。」
^cb344c15佛說此經已，諸比丘聞佛所說，歡喜奉行。
^n1255【一二五五】^cb344c17如是我聞：
一時，佛住舍衛國祇樹給孤獨園。
^cb344c18爾時，世尊告諸比丘：「譬如有人有匕手劍，其刃廣利。
有健士夫言：『我能以手以拳椎打汝劍，令其摧碎。』
諸比丘！彼健士夫當能以手以拳椎打彼劍，令摧碎不？」
^cb344c22比丘白佛：「不能。世尊！
彼匕手劍其刃廣利，非彼士夫能以手以拳椎打碎折，正足自困。
^cb344c24「如是，比丘！若沙門、婆羅門下至如𤛓牛乳頃，
於一切眾生修習慈心，若有諸惡鬼神欲往伺求其短，
不能得其間便，正可反自傷耳。
是故，諸比丘！當如是學：『數數下至如𤛓牛乳頃，修習慈心。』」
^cb344c28佛說此經已，諸比丘聞佛所說，歡喜奉行。
^n1256【一二五六】^cb345a1如是我聞：
一時，佛住舍衛國祇樹給孤獨園。
^cb345a2爾時，世尊以爪抄土，告諸比丘：「於意云何？
我爪上土多，為大地土多？」
^cb345a3比丘白佛：「世尊！爪上土甚少少耳，其大地土無量無數，不可為比。」
^cb345a5佛告諸比丘：「如是，眾生能數數下至彈指頃，
於一切眾生修習慈心者，如甲上土耳；
其諸眾生不能數數下至如彈指頃，於一切眾生修習慈心者，
如大地土。是故，諸比丘！
常當數數於一切眾生修習慈心。」
^cb345a10佛說此經已，諸比丘聞佛所說，歡喜奉行。
^n1257【一二五七】^cb345a12如是我聞：
一時，佛住鞞舍離國獼猴池側重閣講堂。`)